جز نقش تو در نظر نیامد ما را		جز کوی تو رهگذر نیامد ما را		خواب ارچه خوش آمد همه را در عهدت		حقا که به چشم در نیامد ما را
بر گیر شراب طرب‌انگیز و بیا		پنهان ز رقیب سفله بستیز و بیا		مشنو سخن خصم که بنشین و مرو		بشنو ز من این نکته که برخیز و بیا
گفتم که لبت، گفت لبم آب حیات		گفتم دهنت، گفت زهی حب نبات		گفتم سخن تو، گفت حافظ گفتا		شادی همه لطیفه گویان صلوات
ماهی که قدش به سرو می‌ماند راست		آیینه به دست و روی خود می‌آراست		دستارچه‌ای پیشکشش کردم گفت		وصلم طلبی زهی خیالی که توراست
من باکمر تو در میان کردم دست		پنداشتمش که در میان چیزی هست		پیداست از آن میان چو بربست کمر		تا من ز کمر چه طرف خواهم بربست
تو بدری و خورشید تو را بنده شده‌ست		تا بندهٔ تو شده‌ست تابنده شده‌ست		زان روی که از شعاع نور رخ تو		خورشید منیر و ماه تابنده شده‌ست
هر روز دلم به زیر باری دگر است		در دیدهٔ من ز هجر خاری دگر است		من جهد همی‌کنم قضا می‌گوید		بیرون ز کفایت تو کاری دگراست
ماهم که رخش روشنی خور بگرفت		گرد خط او چشمهٔ کوثر بگرفت		دلها همه در چاه زنخدان انداخت		وآنگه سر چاه را به عنبر بگرفت
امشب ز غمت میان خون خواهم خفت		وز بستر عافیت برون خواهم خفت		باور نکنی خیال خود را بفرست		تا در نگرد که بی‌تو چون خواهم خفت
نی قصهٔ آن شمع چگل بتوان گفت		نی حال دل سوخته دل بتوان گفت		غم در دل تنگ من از آن است که نیست		یک دوست که با او غم دل بتوان گفت
اول به وفا می وصالم درداد		چون مست شدم جام جفا را سرداد		پر آب دو دیده و پر از آتش دل		خاک ره او شدم به بادم برداد
نی دولت دنیا به ستم می‌ارزد		نی لذت مستی‌اش الم می‌ارزد		نه هفت هزار ساله شادی جهان		این محنت هفت روزه غم می‌ارزد
هر دوست که دم زد ز وفا دشمن شد		هر پاکروی که بود تردامن شد		گویند شب آبستن و این است عجب		کاو مرد ندید از چه آبستن شد
چون غنچهٔ گل قرابه‌پرداز شود		نرگس به هوای می قدح ساز شود		فارغ دل آن کسی که مانند حباب		هم در سر میخانه سرانداز شود
با می به کنار جوی می‌باید بود		وز غصه کناره‌جوی می‌باید بود		این مدت عمر ما چو گل ده روز است		خندان لب و تازه‌روی می‌باید بود
این گل ز بر همنفسی می‌آید		شادی به دلم از او بسی می‌آید		پیوسته از آن روی کنم همدمی‌اش		کز رنگ وی‌ام بوی کسی می‌آید
از چرخ به هر گونه همی‌دار امید		وز گردش روزگار می‌لرز چو بید		گفتی که پس از سیاه رنگی نبود		پس موی سیاه من چرا گشت سفید
ایام شباب است شراب اولیتر		با سبز خطان بادهٔ ناب اولیتر		عالم همه سر به سر رباطیست خراب		در جای خراب هم خراب اولیتر
خوبان جهان صید توان کرد به زر		خوش خوش بر از ایشان بتوان خورد به زر		نرگس که کله دار جهان است ببین		کاو نیز چگونه سر درآورد به زر
سیلاب گرفت گرد ویرانهٔ عمر		وآغاز پری نهاد پیمانهٔ عمر		بیدار شو ای خواجه که خوش خوش بکشد		حمال زمانه رخت از خانهٔ عمر
عشق رخ یار بر من زار مگیر		بر خسته دلان رند خمار مگیر		صوفی چو تو رسم رهروان می‌دانی		بر مردم رند نکته بسیار مگیر
در سنبلش آویختم از روی نیاز		گفتم من سودازده را کار بساز		گفتا که لبم بگیر و زلفم بگذار		در عیش خوش‌آویز نه در عمر دراز
مردی ز کنندهٔ در خیبر پرس		اسرار کرم ز خواجهٔ قنبر پرس		گر طالب فیض حق به صدقی حافظ		سر چشمهٔ آن ز ساقی کوثر پرس
چشم تو که سحر بابل است استادش		یا رب که فسونها برواد از یادش		آن گوش که حلقه کرد در گوش جمال		آویزهٔ در ز نظم حافظ بادش
ای دوست دل از جفای دشمن درکش		با روی نکو شراب روشن درکش		با اهل هنر گوی گریبان بگشای		وز نااهلان تمام دامن درکش
ماهی که نظیر خود ندارد به جمال		چون جامه ز تن برکشد آن مشکین خال		در سینه دلش ز نازکی بتوان دید		مانندهٔ سنگ خاره در آب زلال
در باغ چو شد باد صبا دایهٔ گل		بربست مشاطه‌وار پیرایهٔ گل		از سایه به خورشید اگرت هست امان		خورشید رخی طلب کن و سایهٔ گل
لب باز مگیر یک زمان از لب جام		تا بستانی کام جهان از لب جام		در جام جهان چو تلخ و شیرین به هم است		این از لب یار خواه و آن از لب جام
در آرزوی بوس و کنارت مردم		وز حسرت لعل آبدارت مردم		قصه نکنم دراز کوتاه کنم		بازآ بازآ کز انتظارت مردم
عمری ز پی مراد ضایع دارم		وز دور فلک چیست که نافع دارم		با هر که بگفتم که تو را دوست شدم		شد دشمن من وه که چه طالع دارم
من حاصل عمر خود ندارم جز غم		در عشق ز نیک و بد ندارم جز غم		یک همدم باوفا ندیدم جز درد		یک مونس نامزد ندارم جز غم
چون باده ز غم چه بایدت جوشیدن		با لشگر غم چه بایدت کوشیدن		سبز است لبت ساغر از او دور مدار		می بر لب سبزه خوش بود نوشیدن
ای شرمزده غنچهٔ مستور از تو		حیران و خجل نرگس مخمور از تو		گل با تو برابری کجا یارد کرد		کاو نور ز مه دارد و مه نور از تو
چشمت که فسون و رنگ می‌بازد از او		افسوس که تیر جنگ می‌بارد از او		بس زود ملول گشتی از همنفسان		آه از دل تو که سنگ می‌بارد از او
ای باد حدیث من نهانش می‌گو		سر دل من به صد زبانش می‌گو		می‌گو نه بدانسان که ملالش گیرد		می‌گو سخنی و در میانش می‌گو
ای سایهٔ سنبلت سمن پرورده		یاقوت لبت در عدن پرورده		همچون لب خود مدام جان می‌پرور		زان راح که روحیست به تن پرورده
گفتی که تو را شوم مدار اندیشه		دل خوش کن و بر صبر گمار اندیشه		کو صبر و چه دل، کنچه دلش می‌خوانند		یک قطرهٔ خون است و هزار اندیشه
آن جام طرب شکار بر دستم نه		وان ساغر چون نگار بر دستم نه		آن می‌که چو زنجیر بپیچد بر خود		دیوانه شدم بیار بر دستم نه
با شاهد شوخ شنگ و با بربط و نی		کنجی و فراغتی و یک شیشهٔ می		چون گرم شود ز باده ما را رگ و پی		منت نبریم یک جو از حاتم طی
قسام بهشت و دوزخ آن عقده گشای		ما را نگذارد که درآییم ز پای		تا کی بود این گرگ ربایی، بنمای		سرپنجهٔ دشمن افکن ای شیر خدای
ای کاش که بخت سازگاری کردی		با جور زمانه یار یاری کردی		از دست جوانی‌ام چو بربود عنان		پیری چو رکاب پایداری کردی
گر همچو من افتادهٔ این دام شوی		ای بس که خراب باده و جام شوی		ما عاشق و رند و مست و عالم سوزیم		با ما منشین اگر نه بدنام شوی
تو نیک و بد خود هم از خود بپرس		چرا بایدت دیگری محتسب		و من یتق الله یجعل له		و یرزقه من حیث لا یحتسب
سرای مدرسه و بحث علم و طاق و رواق		چه سود چون دل دانا و چشم بینا نیست		سرای قاضی یزد ارچه منبع فضل است		خلاف نیست که علم نظر در آنجا نیست
رحمان لایموت چو آن پادشاه را		دید آن چنان کز او عمل الخیر لایفوت		جانش غریق رحمت خود کرد تا بود		تاریخ این معامله رحمان لایموت
زان حبه خضرا خور کز روی سبک روحی		هر کاو بخورد یک جو بر سیخ زند سی مرغ		زان لقمه که صوفی را در معرفت اندازد		یک ذره و صد مستی یک دانه و صد سیمرغ
سال و فال و مال و حال و اصل و نسل و تخت و بخت		بادت اندر شهریاری برقرار و بر دوام		سال خرم فال نیکو مال وافر حال خوش		اصل ثابت نسل باقی تخت عالی بخت رام
دلا دیدی که آن فرزانه فرزند		چه دید اندر خم این طاق رنگین		به جای لوح سیمین در کنارش		فلک بر سر نهادش لوح سنگین
در این ظلمت‌سرا تا کی به بوی دوست بنشینم		گهی انگشت بر دندان گهی سر بر سر زانو		بیا ای طایر دولت بیاور مژدهٔ وصلی		عسی الایام ان یرجعن قوما کالذی کانوا
ای معرا اصل عالی جوهرت از حرص و آز		وی مبرا ذات میمون اخترت از زرق و ریو		در بزرگی کی روا باشد که تشریفات را		از فرشته بازگیری آنگهی بخشی به دیو
به روز شنبهٔ سادس ز ماه ذی الحجه		به سال هفتصد و شصت از جهان بشد ناگاه		ز شاهراه سعادت به باغ رضوان رفت		وزیر کامل ابونصر خواجه فتح الله
آن میوهٔ بهشتی کآمد به دستت ای جان		در دل چرا نکشتی از دست چون بهشتی		تاریخ این حکایت گر از تو باز پرسند		سرجمله‌اش فروخوان از میوهٔ بهشتی
برخیز و بیا بتا برای دل ما		حل کن به جمال خویشتن مشکل ما		یک کوزه شراب تا بهم نوش کنیم		زان پیش که کوزه‌ها کنند از گل ما
چون عهده نمی‌شود کسی فردا را		حالی خوش دار این دل پر سودا را		می نوش به ماهتاب ای ماه که ماه		بسیار بتابد و نیابد ما را
قرآن که مهین کلام خوانند آن را		گه گاه نه بر دوام خوانند آن را		بر گرد پیاله آیتی هست مقیم		کاندر همه جا مدام خوانند آن را
گر می نخوری طعنه مزن مستانرا		بنیاد مکن تو حیله و دستانرا		تو غره بدان مشو که می مینخوری		صد لقمه خوری که می غلام‌ست آنرا
هر چند که رنگ و بوی زیباست مرا		چون لاله رخ و چو سرو بالاست مرا		معلوم نشد که در طربخانه خاک		نقاش ازل بهر چه آراست مرا
ماییم و می و مطرب و این کنج خراب		جان و دل و جام و جامه پر درد شراب		فارغ ز امید رحمت و بیم عذاب		آزاد ز خاک و باد و از آتش و آب
آن قصر که جمشید در او جام گرفت		آهو بچه کرد و روبه آرام گرفت		بهرام که گور می‌گرفتی همه عمر		دیدی که چگونه گور بهرام گرفت
ابر آمد و باز بر سر سبزه گریست		بی بادهٔ گلرنگ نمی‌باید زیست		این سبزه که امروز تماشاگه ماست		تا سبزهٔ خاک ما تماشاگه کیست
اکنون که گل سعادتت پربار است		دست تو ز جام می چرا بیکار است		می‌خور که زمانه دشمنی غدار است		دریافتن روز چنین دشوار است
امروز ترا دسترس فردا نیست		و اندیشه فردات به جز سودا نیست		ضایع مکن این دم ار دلت شیدا نیست		کاین باقی عمر را بها پیدا نیست
ای آمده از عالم روحانی تفت		حیران شده در پنج و چهار و شش و هفت		می نوش ندانی ز کجا آمده‌ای		خوش باش ندانی به کجا خواهی رفت
ای چرخ فلک خرابی از کینه تست		بیدادگری شیوه دیرینه تست		ای خاک اگر سینه تو بشکافند		بس گوهر قیمتی که در سینه تست
ای دل چو زمانه می‌کند غمناکت		ناگه برود ز تن روان پاکت		بر سبزه نشین و خوش بزی روزی چند		زان پیش که سبزه بردمد از خاکت
این بحر وجود آمده بیرون ز نهفت		کس نیست که این گوهر تحقیق بسفت		هر کس سخنی از سر سودا گفتند		زآن روی که هست کس نمی‌داند گفت
این کوزه چو من عاشق زاری بوده است		در بند سر زلف نگاری بوده‌ست		این دسته که بر گردن او می‌بینی		دستی‌ست که برگردن یاری بوده‌ست
این کوزه که آبخوارهٔ مزدوریست		از دیدهٔ شاهیست و دل دستوریست		هر کاسهٔ می که بر کف مخموریست		از عارض مستی و لب مستوریست
این کهنه رباط را که عالم نام است		و آرامگه ابلق صبح و شام است		بزمی‌ست که وامانده صد جمشید است		قصریست که تکیه‌گاه صد بهرام است
این یک دو سه روز نوبت عمر گذشت		چون آب به جویبار و چون باد به دشت		هرگز غم دو روز مرا یاد نگشت		روزی که نیامده‌ست و روزی که گذشت
بر چهره گل نسیم نوروز خوش است		در صحن چمن روی دل‌افروز خوش است		از دی که گذشت هر چه گویی خوش نیست		خوش باش و ز دی مگو که امروز خوش است
پیش از من و تو لیل و نهاری بوده است		گردنده فلک نیز بکاری بوده است		هرجا که قدم نهی تو بر روی زمین		آن مردمک چشم‌نگاری بوده است
تا چند زنم بروی دریاها خشت		بیزار شدم ز بت‌پرستان کنشت		خیام که گفت دوزخی خواهد بود		که رفت بدوزخ و که آمد ز بهشت
ترکیب پیاله‌ای که درهم پیوست		بشکستن آن روا نمیدارد مست		چندین سر و پای نازنین از سر و دست		از مهر که پیوست و به کین که شکست
ترکیب طبایع چو به کام تو دمی است		رو شاد بزی اگرچه برتو ستمی است		با اهل خرد باش که اصل تن تو		گردی و نسیمی و غباری و دمی است
چون ابر به نوروز رخ لاله بشست		برخیز و بجام باده کن عزم درست		کاین سبزه که امروز تماشاگه توست		فردا همه از خاک تو برخواهد رست
چون بلبل مست راه در بستان یافت		روی گل و جام باده را خندان یافت		آمد به زبان حال در گوشم گفت		دریاب که عمر رفته را نتوان یافت
چون چرخ بکام یک خردمند نگشت		خواهی تو فلک هفت شمر خواهی هشت		چون باید مرد و آرزوها همه هشت		چه مور خورد بگور و چه گرگ بدشت
چون لاله به نوروز قدح گیر بدست		با لاله‌رخی اگر تو را فرصت هست		می نوش به خرمی که این چرخ کهن		ناگاه تو را چو خاک گرداند پست
چون نیست حقیقت و یقین اندر دست		نتوان به امید شک همه عمر نشست		هان تا ننهیم جام می از کف دست		در بی خبری مرد چه هشیار و چه مست
چون نیست ز هر چه هست جز باد بدست		چون هست بهرچه هست نقصان و شکست		انگار که هرچه هست در عالم نیست		پندار که هرچه نیست در عالم هست
خاکی که به زیر پای هر نادانی است		کفّ صنمیّ و چهرهٔ جانانی است		هر خشت که بر کنگرهٔ ایوانی است		انگشت وزیر یا سر سلطانی است
دارنده چو ترکیب طبایع آراست		از بهر چه او فکندش اندر کم و کاست		گر نیک آمد شکستن از بهر چه بود		ورنیک نیامد این صور عیب کراست
در پرده اسرار کسی را ره نیست		زین تعبیه جان هیچکس آگه نیست		جز در دل خاک هیچ منزلگه نیست		می خور که چنین فسانه‌ها کوته نیست
در خواب بدم مرا خردمندی گفت		کاز خواب کسی را گل شادی نشکفت		کاری چه کنی که با اجل باشد جفت؟		می خور که به زیر خاک می‌باید خفت
در دایره‌ای که آمد و رفتن ماست		او را نه بدایت نه نهایت پیداست		کس می نزند دمی در این معنی راست		کاین آمدن از کجا و رفتن بکجاست
در فصل بهار اگر بتی حور سرشت		یک ساغر می دهد مرا بر لب کشت		هر چند به نزد عامه این باشد زشت		سگ به ز من است اگر برم نام بهشت
دریاب که از روح جدا خواهی رفت		در پرده اسرار فنا خواهی رفت		می نوش ندانی از کجا آمده‌ای		خوش باش ندانی به کجا خواهی رفت
ساقی گل و سبزه بس طربناک شده‌ست		دریاب که هفته دگر خاک شده‌ست		می نوش و گلی بچین که تا درنگری		گل خاک شده‌ست و سبزه خاشاک شده‌ست
عمریست مرا تیره و کاریست نه راست		محنت همه افزوده و راحت کم و کاست		شکر ایزد را که آنچه اسباب بلاست		ما را ز کس دگر نمیباید خواست
فصل گل و طرف جویبار و لب کشت		با یک دو سه اهل و لعبتی حور سرشت		پیش آر قدح که باده نوشان صبوح		آسوده ز مسجدند و فارغ ز کنشت
گر شاخ بقا ز بیخ بختت رست است		ور بر تن تو عمر لباسی چست است		در خیمه تن که سایبانی‌ست ترا		هان تکیه مکن که چارمیخش سست است
گویند کسان بهشت با حور خوش است		من میگویم که آب انگور خوش است		این نقد بگیر و دست از آن نسیه بدار		کاواز دهل شنیدن از دور خوش است
گویند مرا که دوزخی باشد مست		قولیست خلاف دل در آن نتوان بست		گر عاشق و میخواره بدوزخ باشند		فردا بینی بهشت همچون کف دست
من هیچ ندانم که مرا آنکه سرشت		از اهل بهشت کرد یا دوزخ زشت		جامی و بتی و بربطی بر لب کشت		این هر سه مرا نقد و ترا نسیه بهشت
مهتاب به نور دامن شب بشکافت		می نوش دمی بهتر از این نتوان یافت		خوش باش و میندیش که مهتاب بسی		اندر سر خاک یک به یک خواهد تافت
می خوردن و شاد بودن آیین منست		فارغ بودن ز کفر و دین دین منست		گفتم به عروس دهر کابین تو چیست		گفتا دل خرم تو کابین منست
می لعل مذابست و صراحی کان است		جسم است پیاله و شرابش جان است		آن جام بلورین که ز می خندان است		اشکی است که خون دل درو پنهان است
می نوش که عمر جاودانی اینست		خود حاصلت از دور جوانی اینست		هنگام گل و باده و یاران سرمست		خوش باش دمی که زندگانی اینست
نیکی و بدی که در نهاد بشر است		شادی و غمی که در قضا و قدر است		با چرخ مکن حواله کاندر ره عقل		چرخ از تو هزار بار بیچاره‌تر است
در هر دشتی که لاله‌زاری بوده‌ست		از سرخی خون شهریاری بوده‌ست		هر شاخ بنفشه کز زمین میروید		خالی است که بر رخ نگاری بوده‌ست
هر ذره که در خاک زمینی بوده است		پیش از من و تو تاج و نگینی بوده است		گرد از رخ نازنین به آزرم فشان		کانهم رخ خوب نازنینی بوده است
هر سبزه که برکنار جویی رسته است		گویی ز لب فرشته‌خویی رسته است		پا بر سر سبزه تا به خواری ننهی		کان سبزه ز خاک لاله رویی رسته است
یک جرعه می ز ملک کاووس به است		از تخت قباد و ملکت طوس به است		هر ناله که رندی به سحرگاه زند		از طاعت زاهدان سالوس به است
چون عمر به سر رسد چه شیرین و چه تلخ		پیمانه چو پر شود چه بغداد و چه بلخ		می نوش که بعد از من و تو ماه بسی		از سَلخ به غٌرّه آید از غره به سلخ
آنانکه محیط فضل و آداب شدند		در جمع کمال شمع اصحاب شدند		ره زین شب تاریک نبردند برون		گفتند فسانه‌ای و در خواب شدند
آن را که به صحرای علل تاخته‌اند		بی او همه کارها بپرداخته‌اند		امروز بهانه‌ای در انداخته‌اند		فردا همه آن بود که در ساخته‌اند
آنها که کهن شدند و اینها که نوند		هر کس بمراد خویش یک تک بدوند		این کهنه جهان بکس نماند باقی		رفتند و رویم دیگر آیند و روند
آنکس که زمین و چرخ و افلاک نهاد		بس داغ که او بر دل غمناک نهاد		بسیار لب چو لعل و زلفین چو مشک		در طبل زمین و حقه خاک نهاد
آرند یکی و دیگری بربایند		بر هیچ کسی راز همی نگشایند		ما را ز قضا جز این قدر ننمایند		پیمانه عمر ما است می‌پیمایند
اجرام که ساکنان این ایوانند		اسباب تردد خردمندانند		هان تاسر رشته خرد گم نکنی		کانان که مدبرند سرگردانند
از آمدنم نبود گردون را سود		وز رفتن من جلال و جاهش نفزود		وز هیچ کسی نیز دو گوشم نشنود		کاین آمدن و رفتنم از بهر چه بود
از رنج کشیدن آدمی حر گردد		قطره چو کشد حبس صدف در گردد		گر مال نماند سر بماناد بجای		پیمانه چو شد تهی دگر پر گردد
افسوس که سرمایه ز کف بیرون شد		وز دست اجل بسی جگرها خون شد		کس نامد از آن جهان که پرسم از وی		کاحوال مسافران دنیا چون شد
افسوس که نامه جوانی طی شد		و آن تازه بهار زندگانی دی شد		آن مرغ طرب که نام او بود شباب		افسوس ندانم که کی آمد کی شد
ای بس که نباشیم و جهان خواهد بود		نی نام زما و نی‌نشان خواهد بود		زین پیش نبودیم و نبد هیچ خلل		زین پس چو نباشیم همان خواهد بود
این عقل که در ره سعادت پوید		روزی صد بار خود ترا می‌گوید		دریاب تو این یکدم وقتت که نئی		آن تره که بدروند و دیگر روید
این قافله عمر عجب میگذرد		دریاب دمی که با طرب میگذرد		ساقی غم فردای حریفان چه خوری		پیش آر پیاله را که شب میگذرد
بر پشت من از زمانه تو میاید		وز من همه کار نانکو میاید		جان عزم رحیل کرد و گفتم بمرو		گفتا چکنم خانه فرو میاید
بر چرخ فلک هیچ کسی چیر نشد		وز خوردن آدمی زمین سیر نشد		مغرور بدانی که نخورده‌ست ترا		تعجیل مکن هم بخورد دیر نشد
بر چشم تو عالم ارچه می‌آرایند		مگرای بدان که عاقلان نگرایند		بسیار چو تو روند و بسیار آیند		بربای نصیب خویش کت بربایند
بر من قلم قضا چو بی من رانند		پس نیک و بدش ز من چرا میدانند		دی بی من و امروز چو دی بی من و تو		فردا به چه حجتم به داور خوانند
تا چند اسیر رنگ و بو خواهی شد		چند از پی هر زشت و نکو خواهی شد		گر چشمه زمزمی و گر آب حیات		آخر به دل خاک فرو خواهی شد
تا راه قلندری نپویی نشود		رخساره بخون دل نشویی نشود		سودا چه پزی تا که چو دلسوختگان		آزاد به ترک خود نگویی نشود
تا زهره و مه در آسمان گشت پدید		بهتر ز می ناب کسی هیچ ندید		من در عجبم ز میفروشان کایشان		به زانکه فروشند چه خواهند خرید
چون روزی و عمر بیش و کم نتوان کرد		دل را به کم و بیش دژم نتوان کرد		کار من و تو چنانکه رای من و تست		از موم بدست خویش هم نتوان کرد
حیی که بقدرت سر و رو می‌سازد		همواره هم او کار عدو می‌سازد		گویند قرابه گر مسلمان نبود		او را تو چه گویی که کدو می‌سازد
در دهر چو آواز گل تازه دهند		فرمای بتا که می به اندازه دهند		از حور و قصور و ز بهشت و دوزخ		فارغ بنشین که آن هر آوازه دهند
در دهر هر آن که نیم نانی دارد		از بهر نشست آشیانی دارد		نه خادم کس بود نه مخدوم کسی		گو شاد بزی که خوش جهانی دارد
دهقان قضا بسی چو ما کشت و درود		غم خوردن بیهوده نمیدارد سود		پر کن قدح می به کفم درنه زود		تا باز خورم که بودنیها همه بود
روزی‌ست خوش و هوا نه گرم است و نه سرد		ابر از رخ گلزار همی‌شوید گرد		بلبل به زبان حال خود با گل زرد		فریاد همی‌کند که می باید خورد
زان پیش که بر سرت شبیخون آرند		فرمای که تا باده گلگون آرند		تو زر نئی ای غافل نادان که ترا		در خاک نهند و باز بیرون آرند
عمرت تا کی به خودپرستی گذرد		یا در پی نیستی و هستی گذرد		می نوش که عمریکه اجل در پی اوست		آن به که به خواب یا به مستی گذرد
کس مشکل اسرار اجل را نگشاد		کس یک قدم از دایره بیرون ننهاد		من می‌نگرم ز مبتدی تا استاد		عجز است به دست هر که از مادر زاد
کم کن طمع از جهان و می‌زی خرسند		از نیک و بد زمانه بگسل پیوند		می در کف و زلف دلبری گیر که زود		هم بگذرد و نماند این روزی چند
گرچه غم و رنج من درازی دارد		عیش و طرب تو سرفرازی دارد		بر هر دو مکن تکیه که دوران فلک		در پرده هزار گونه بازی دارد
گردون ز زمین هیچ گلی برنارد		کش نشکند و هم به زمین نسپارد		گر ابر چو آب خاک را بردارد		تا حشر همه خون عزیزان بارد
گر یک نفست ز زندگانی گذرد		مگذار که جز به شادمانی گذرد		هشدار که سرمایه سودای جهان		عمرست چنان کش گذرانی گذرد
گویند بهشت و حورعین خواهد بود		آنجا می و شیر و انگبین خواهد بود		گر ما می و معشوق گزیدیم چه باک		چون عاقبت کار چنین خواهد بود
گویند بهشت و حور و کوثر باشد		جوی می و شیر و شهد و شکر باشد		پر کن قدح باده و بر دستم نه		نقدی ز هزار نسیه خوشتر باشد
گویند هر آن کسان که با پرهیزند		زانسان که بمیرند چنان برخیزند		ما با می و معشوقه از آنیم مدام		باشد که به حشرمان چنان انگیزند
می خور که ز دل کثرت و قلت ببرد		و اندیشه هفتاد و دو ملت ببرد		پرهیز مکن ز کیمیایی که از او		یک جرعه خوری هزار علت ببرد
هر راز که اندر دل دانا باشد		باید که نهفته‌تر ز عنقا باشد		کاندر صدف از نهفتگی گردد در		آن قطره که راز دل دریا باشد
هر صبح که روی لاله شبنم گیرد		بالای بنفشه در چمن خم گیرد		انصاف مرا ز غنچه خوش می‌آید		کو دامن خویشتن فراهم گیرد
هرگز دل من ز علم محروم نشد		کم ماند ز اسرار که معلوم نشد		هفتاد و دو سال فکر کردم شب و روز		معلومم شد که هیچ معلوم نشد
هم دانه امید به خرمن ماند		هم باغ و سرای بی تو و من ماند		سیم و زر خویش از درمی تا بجوی		با دوست بخور گر نه بدشمن ماند
یاران موافق همه از دست شدند		در پای اجل یکان یکان پست شدند		خوردیم ز یک شراب در مجلس عمر		دوری دو سه پیشتر ز ما مست شدند
یک جام شراب صد دل و دین ارزد		یک جرعه می مملکت چین ارزد		جز باده لعل نیست در روی زمین		تلخی که هزار جان شیرین ارزد
یک قطره آب بود با دریا شد		یک ذره خاک با زمین یکتا شد		آمد شدن تو اندرین عالم چیست		آمد مگسی پدید و ناپیدا شد
یک نان به دو روز اگر بود حاصل مرد		از کوزه شکسته‌ای دمی آبی سرد		مامور کم از خودی چرا باید بود		یا خدمت چون خودی چرا باید کرد
آن لعل در آبگینه ساده بیار		و آن محرم و مونس هر آزاده بیار		چون میدانی که مدت عالم خاک		باد است که زود بگذرد باده بیار
از بودنی ایدوست چه داری تیمار		وزفکرت بیهوده دل و جان افکار		خرم بزی و جهان بشادی گذران		تدبیر نه با تو کرده‌اند اول کار
افلاک که جز غم نفزایند دگر		ننهند بجا تا نربایند دگر		ناآمدگان اگر بدانند که ما		از دهر چه میکشیم نایند دگر
ای دل غم این جهان فرسوده مخور		بیهوده نئی غمان بیهوده مخور		چون بوده گذشت و نیست نابوده پدید		خوش باش غم بوده و نابوده مخور
ایدل همه اسباب جهان خواسته گیر		باغ طربت به سبزه آراسته گیر		و آنگاه بر آن سبزه شبی چون شبنم		بنشسته و بامداد برخاسته گیر
این اهل قبور خاک گشتند و غبار		هر ذره ز هر ذره گرفتند کنار		آه این چه شراب است که تا روز شمار		بیخود شده و بی‌خبرند از همه کار
خشت سر خم ز ملکت جم خوشتر		بوی قدح از غذای مریم خوشتر		آه سحری ز سینه خماری		از ناله بوسعید و ادهم خوشتر
در دایره سپهر ناپیدا غور		جامی‌ست که جمله را چشانند بدور		نوبت چو به دور تو رسد آه مکن		می نوش به خوشدلی که دور است نه جور
دی کوزه‌گری بدیدم اندر بازار		بر پاره گلی لگد همی زد بسیار		و آن گل بزبان حال با او می‌گفت		من همچو تو بوده‌ام مرا نیکودار
ز آن می که حیات جاودانیست بخور		سرمایه لذت جوانی است بخور		سوزنده چو آتش است لیکن غم را		سازنده چو آب زندگانی است بخور
گر باده خوری تو با خردمندان خور		یا با صنمی لاله رخی خندان خور		بسیار مخور و رد مکن فاش مساز		اندک خور و گه گاه خور و پنهان خور
وقت سحر است خیز ای طرفه پسر		پر بادهٔ لعل کن بلورین ساغر		کاین یکدم عاریت در این کنج فنا		بسیار بجویی و نیابی دیگر
از جمله رفتگان این راه دراز		باز آمده کیست تا بما گوید باز		پس بر سر این دو راههٔ آز و نیاز		تا هیچ نمانی که نمی‌آیی باز
ای پیر خردمند پگه‌تر برخیز		و آن کودک خاکبیز را بنگر تیز		پندش ده گو که نرم نرمک می‌بیز		مغز سر کیقباد و چشم پرویز
وقت سحر است خیز ای مایه ناز		نرمک نرمک باده خور و چنگ نواز		کانها که بجایند نپایند بسی		و آنها که شدند کس نمیاید باز
مرغی دیدم نشسته بر باره طوس		در پیش نهاده کله کیکاووس		با کله همی گفت که افسوس افسوس		کو بانگ جرسها و کجا ناله کوس
جامی است که عقل آفرین میزندش		صد بوسه ز مهر بر جبین میزندش		این کوزه‌گر دهر چنین جام لطیف		می‌سازد و باز بر زمین میزندش
خیام اگر ز باده مستی خوش باش		با ماهرخی اگر نشستی خوش باش		چون عاقبت کار جهان نیستی است		انگار که نیستی چو هستی خوش باش
در کارگه کوزه‌گری رفتم دوش		دیدم دو هزار کوزه گویا و خموش		ناگاه یکی کوزه برآورد خروش		کو کوزه‌گر و کوزه‌خر و کوزه فروش
ایام زمانه از کسی دارد ننگ		کو در غم ایام نشیند دلتنگ		می خور تو در آبگینه با ناله چنگ		زان پیش که آبگینه آید بر سنگ
از جرم گل سیاه تا اوج زحل		کردم همه مشکلات کلی را حل		بگشادم بندهای مشکل به حیل		هر بند گشاده شد به جز بند اجل
با سرو قدی تازه‌تر از خرمن گل		از دست منه جام می و دامن گل		زان پیش که ناگه شود از باد اجل		پیراهن عمر ما چو پیراهن گل
ای دوست بیا تا غم فردا نخوریم		وین یکدم عمر را غنیمت شمریم		فردا که ازین دیر فنا درگذریم		با هفت هزار سالگان سر بسریم
این چرخ فلک که ما در او حیرانیم		فانوس خیال از او مثالی دانیم		خورشید چراغ دان و عالم فانوس		ما چون صوریم کاندر او حیرانیم
برخیز ز خواب تا شرابی بخوریم		زان پیش که از زمانه تابی بخوریم		کاین چرخ ستیزه روی ناگه روزی		چندان ندهد زمان که آبی بخوریم
برخیزم و عزم باده ناب کنم		رنگ رخ خود به رنگ عناب کنم		این عقل فضول پیشه را مشتی می		بر روی زنم چنانکه در خواب کنم
بر مفرش خاک خفتگان می‌بینم		در زیرزمین نهفتگان می‌بینم		چندانکه به صحرای عدم مینگرم		ناآمدگان و رفتگان می‌بینم
تا چند اسیر عقل هر روزه شویم		در دهر چه صد ساله چه یکروزه شویم		در ده تو بکاسه می از آن پیش که ما		در کارگه کوزه‌گران کوزه شویم
چون نیست مقام ما در این دهر مقیم		پس بی می و معشوق خطائیست عظیم		تا کی ز قدیم و محدث امیدم و بیم		چون من رفتم جهان چه محدث چه قدیم
خورشید به گل نهفت می‌نتوانم		و اسراز زمانه گفت می‌نتوانم		از بحر تفکرم برآورد خرد		دری که ز بیم سفت می‌نتوانم
دشمن به غلط گفت که من فلسفیم		ایزد داند که آنچه او گفت نیم		لیکن چو در این غم آشیان آمده‌ام		آخر کم از آنکه من بدانم که کیم
مائیم که اصل شادی و کان غمیم		سرمایهٔ دادیم و نهاد ستمیم		پستیم و بلندیم و کمالیم و کمیم		آئینهٔ زنگ خورده و جام جمیم
من می نه ز بهر تنگدستی نخورم		یا از غم رسوایی و مستی نخورم		من می ز برای خوشدلی میخوردم		اکنون که تو بر دلم نشستی نخورم
من بی می ناب زیستن نتوانم		بی باده کشید بارتن نتوانم		من بنده آن دمم که ساقی گوید		یک جام دگر بگیر و من نتوانم
هر یک چندی یکی برآید که منم		با نعمت و با سیم و زر آید که منم		چون کارک او نظام گیرد روزی		ناگه اجل از کمین برآید که منم
یک چند به کودکی باستاد شدیم		یک چند به استادی خود شاد شدیم		پایان سخن شنو که ما را چه رسید		از خاک در آمدیم و بر باد شدیم
یک روز ز بند عالم آزاد نیم		یک دمزدن از وجود خود شاد نیم		شاگردی روزگار کردم بسیار		در کار جهان هنوز استاد نیم
از دی که گذشت هیچ ازو یاد مکن		فردا که نیامده ست فریاد مکن		برنامده و گذشته بنیاد مکن		حالی خوش باش و عمر بر باد مکن
ای دیده اگر کور نئی گور ببین		وین عالم پر فتنه و پر شور ببین		شاهان و سران و سروران زیر گلند		روهای چو مه در دهن مور ببین
برخیز و مخور غم جهان گذران		بنشین و دمی به شادمانی گذران		در طبع جهان اگر وفایی بودی		نوبت بتو خود نیامدی از دگران
چون حاصل آدمی در این شورستان		جز خوردن غصه نیست تا کندن جان		خرم دل آنکه زین جهان زود برفت		و آسوده کسی که خود نیامد به جهان
رفتم که در این منزل بیداد بدن		در دست نخواهد بر خنگ از باد بدن		آن را باید به مرگ من شاد بدن		کز دست اجل تواند آزاد بدن
رندی دیدم نشسته بر خنگ زمین		نه کفر و نه اسلام و نه دنیا و نه دین		نه حق نه حقیقت نه شریعت نه یقین		اندر دو جهان کرا بود زهره این
قانع به یک استخوان چو کرکس بودن		به ز آن که طفیل خوان ناکس بودن		با نان جوین خویش حقا که به است		کالوده و پالوده هر خس بودن
قومی متفکرند اندر ره دین		قومی به گمان فتاده در راه یقین		میترسم از آن که بانگ آید روزی		کای بیخبران راه نه آنست و نه این
گاویست در آسمان و نامش پروین		یک گاو دگر نهفته در زیر زمین		چشم خردت باز کن از روی یقین		زیر و زبر دو گاو مشتی خر بین
گر بر فلکم دست بدی چون یزدان		برداشتمی من این فلک را ز میان		از نو فلکی دگر چنان ساختمی		کازاده بکام دل رسیدی آسان
مشنو سخن از زمانه ساز آمدگان		می خواه مروق به طراز آمدگان		رفتند یکان یکان فراز آمدگان		کس می ندهد نشان ز بازآمدگان
می خوردن و گرد نیکوان گردیدن		به زانکه بزرق زاهدی ورزیدن		گر عاشق و مست دوزخی خواهد بود		پس روی بهشت کس نخواهد دیدن
نتوان دل شاد را به غم فرسودن		وقت خوش خود بسنگ محنت سودن		کس غیب چه داند که چه خواهد بودن		می باید و معشوق و به کام آسودن
آن قصر که با چرخ همیزد پهلو		بر درگه آن شهان نهادندی رو		دیدیم که بر کنگره‌اش فاخته‌ای		بنشسته همی گفت که کوکوکوکو
از آمدن و رفتن ما سودی کو		وز تار امید عمر ما پودی کو		چندین سروپای نازنینان جهان		می‌سوزد و خاک می‌شود دودی کو
از تن چو برفت جان پاک من و تو		خشتی دو نهند بر مغاک من و تو		و آنگاه برای خشت گور دگران		در کالبدی کشند خاک من و تو
می‌خور که فلک بهر هلاک من و تو		قصدی دارد بجان پاک من و تو		در سبزه نشین و می روشن میخور		کاین سبزه بسی دمد ز خاک من و تو
از هر چه بجر می است کوتاهی به		می هم ز کف بتان خرگاهی به		مستی و قلندری و گمراهی به		یک جرعه می ز ماه تا ماهی به
بنگر ز صبا دامن گل چاک شده		بلبل ز جمال گل طربناک شده		در سایه گل نشین که بسیار این گل		در خاک فرو ریزد و ما خاک شده
تا کی غم آن خورم که دارم یا نه		وین عمر به خوشدلی گذارم یا نه		پرکن قدح باده که معلومم نیست		کاین دم که فرو برم برآرم یا نه
یک جرعه می کهن ز ملکی نو به		وز هرچه نه می طریق بیرون شو به		در دست به از تخت فریدون صد بار		خشت سر خم ز ملک کیخسرو به
آن مایه ز دنیا که خوری یا پوشی		معذوری اگر در طلبش میکوشی		باقی همه رایگان نیرزد هشدار		تا عمر گرانبها بدان نفروشی
از آمدن بهار و از رفتن دی		اوراق وجود ما همی گردد طی		می خور! مخور اندوه که فرمود حکیم		غمهای جهان چو زهر و تریاقش می
از کوزه‌گری کوزه خریدم باری		آن کوزه سخن گفت ز هر اسراری		شاهی بودم که جام زرینم بود		اکنون شده‌ام کوزه هر خماری
ای آنکه نتیجهٔ چهار و هفتی		وز هفت و چهار دایم اندر تفتی		می خور که هزار بار بیشت گفتم		باز آمدنت نیست چو رفتی رفتی
ایدل تو به اسرار معما نرسی		در نکته زیرکان دانا نرسی		اینجا به می لعل بهشتی می ساز		کانجا که بهشت است رسی یا نرسی
ای دوست حقیقت شنواز من سخنی		با باده لعل باش و با سیم تنی		کانکس که جهان کرد فراغت دارد		از سبلت چون تویی و ریش چو منی
ای کاش که جای آرمیدن بودی		یا این ره دور را رسیدن بودی		کاش از پی صد هزار سال از دل خاک		چون سبزه امید بر دمیدن بودی
بر سنگ زدم دوش سبوی کاشی		سرمست بدم که کردم این عیاشی		با من به زبان حال می‌گفت سبو		من چون تو بدم تو نیز چون من باشی
بر شاخ امید اگر بری یافتمی		هم رشته خویش را سری یافتمی		تا چند ز تنگنای زندان وجود		ای کاش سوی عدم دری یافتمی
بر گیر پیاله و سبو ای دلجوی		فارغ بنشین بکشتزار و لب جوی		بس شخص عزیز را که چرخ بدخوی		صد بار پیاله کرد و صد بار سبوی
پیری دیدم به خانهٔ خماری		گفتم نکنی ز رفتگان اخباری		گفتا می خور که همچو ما بسیاری		رفتند و خبر باز نیامد باری
تا چند حدیث پنج و چار ای ساقی		مشکل چه یکی چه صد هزار ای ساقی		خاکیم همه چنگ بساز ای ساقی		بادیم همه باده بیار ای ساقی
چندان که نگاه می‌کنم هر سویی		در باغ روان است ز کوثر جویی		صحرا چو بهشت است ز کوثر کم گوی		بنشین به بهشت با بهشتی رویی
خوش باش که پخته‌اند سودای تو دی		فارغ شده‌اند از تمنای تو دی		قصه چه کنم که به تقاضای تو دی		دادند قرار کار فردای تو دی
در کارگه کوزه‌گری کردم رای		در پایه چرخ دیدم استاد بپای		میکرد دلیر کوزه را دسته و سر		از کله پادشاه و از دست گدای
در گوش دلم گفت فلک پنهانی		حکمی که قضا بود ز من میدانی		در گردش خویش اگر مرا دست بدی		خود را برهاندمی ز سرگردانی
زان کوزهٔ می که نیست در وی ضرری		پر کن قدحی بخور بمن ده دگری		زان پیشتر ای صنم که در رهگذری		خاک من و تو کوزه‌کند کوزه‌گری
گر آمدنم بخود بدی نامدمی		ور نیز شدن بمن بدی کی شدمی		به زان نبدی که اندر این دیر خراب		نه آمدمی نه شدمی نه بدمی
گر دست دهد ز مغز گندم نانی		وز می دو منی ز گوسفندی رانی		با لاله رخی و گوشه بستانی		عیشی بود آن نه حد هر سلطانی
گر کار فلک به عدل سنجیده بدی		احوال فلک جمله پسندیده بدی		ور عدل بدی بکارها در گردون		کی خاطر اهل فضل رنجیده بدی
هان کوزه‌گرا بپای اگر هشیاری		تا چند کنی بر گل مردم خواری		انگشت فریدون و کف کیخسرو		بر چرخ نهاده ای چه می‌پنداری
هنگام صبوح ای صنم فرخ پی		برساز ترانه‌ای و پیش‌آور می		کافکند بخاک صد هزاران جم و کی		این آمدن تیرمه و رفتن دی
هرچند که رنگ و روی زیباست مرا،		چون لاله رخ و چو سَرْو بالاست مرا،		معلوم نشد که در طَرَبخانهٔ خاک		نقّاشِ ازل بهرِ چه آراست مرا؟
آورد به اِضطرارم اوّل به وجود،		جز حیرتم از حیات چیزی نفزود،		رفتیم به اِکراه و ندانیم چه بود		زین آمدن و بودن و رفتن مقصود!
از آمدنم نبود گردون را سود،		وز رفتن من جاه و جلالش نفزود؛		وز هیچ‌کسی نیز دو گوشم نشنود،		کاین آمدن و رفتنم از بهر چه بود!
ای دل تو به ادراکِ معمّا نرسی،		در نکتهٔ زیرکانِ دانا نرسی؛		اینجا ز می و جام بهشتی می‌ساز،		کانجا که بهشت است رسی یا نرسی
دل سِرّ‌‌ِ حیات اگر کَماهی دانست،		در مرگ هم اسرار الهی دانست؛		امروز که با خودی، ندانستی هیچ،		فردا که ز خود رَوی چه خواهی دانست؟
تا چند زنم به روی دریاها خشت،		بیزار شدم ز بت‌پرستان و کُنِشْت؛		خیام که گفت دوزخی خواهد بود؟		که رفت به دوزخ و که آمد ز بهشت؟
اسرار اَزَل را نه تو دانی و نه من،		وین حرفِ معمّا نه تو خوانی و نه من؛		هست از پس پرده گفت‌وگوی من و تو،		چون پرده برافتد، نه تو مانی و نه من
این بحرِ وجود آمده بیرون ز نهفت،		کس نیست که این گوهرِ تحقیق بِسُفْت؛		هرکس سخنی از سَرِ سودا گفته‌است،		زان روی که هست، کس نمی‌داند گفت
اَجرام که ساکنان این ایوان‌اند،		اسبابِ تَرَدُّدِ خردمندان‌اند،		هان تا سرِ رشتهٔ خِرَد گُم نکنی،		کانان که مُدَبّرند سرگردان‌اند!
دوری که در [او] آمدن و رفتنِ ماست،		او را نه نهایت، نه بدایت پیداست،		کس می‌نزند دمی درین معنی راست،		کاین آمدن از کجا و رفتن به کجاست!
دارنده چو ترکیبِ طِبایع آراست،		از بهرِ چه اوفْکَنْدَش اندر کم‌وکاست؟		گر نیک آمد، شکستن از بهرِ چه بود؟		ور نیک نیامد این صُوَر، عیب کراست؟
آنان ‌که محیطِ فضل و آداب شدند،		در جمعِ کمال شمعِ اَصحاب شدند،		رَه زین شبِ تاریک نبردند به روز،		گفتند فسانه‌ای و در خواب شدند
آنان‌ که ز پیش رفته‌اند ای ساقی،		در خاکِ غرور خفته‌اند ای ساقی،		رو باده خور و حقیقت از من بشنو		باد است هر آن‌چه گفته‌اند ای ساقی
آن بیخبران که دُرّ‌ِ معنی سُفتند،		در چرخ به انواعْ سخن‌ها گفتند؛		آگه چو نگشتند بر اَسرارِ جهان،		اول زَنَخی زدند و آخر خفتند!
گاوی است بر آسمان قَرینِ پروین،		گاوی است دگر نهفته در زیر زمین؛		گر بینایی، چشمِ حقیقت بگشا		زیر و زَبَرِ دو گاو مشتی خر بین
امروز که نوبت جوانی من است،		می نوشم از آن‌که کامرانی من است؛		عیبم مکنید گرچه تلخ است خوش است،		تلخ است، از آن‌که زندگانی من است
گر آمدنم به من بُدی، نامَدَمی		ور نیز شدن به من بدی، کی شدمی؟		بِهْ زان نَبُدی که اندرین دیْرِ خراب،		نه آمدمی، نه شدمی، نه بُدَمی
از آمدن و رفتنِ ما سودی کو؟		وز تارِ وجودِ عمرِ ما پودی کو؟		در چَنْبَرِ چرخ جان چندین پاکان،		می‌سوزد و خاک می‌شود، دودی کو؟
افسوس که بیفایده فرسوده شدیم،		وَز داسِ سپهرِ سرنگون سوده شدیم؛		دردا و ندامتا که تا چشم زدیم،		نابوده به کامِ خویش، نابوده شدیم!
با یار چو آرمیده باشی همه عمر،		لذاتِ جهان چشیده باشی همه عمر،		هم آخِرِ کار رحلتت خواهد بود،		خوابی باشد که دیده‌باشی همه عمر
اکنون که ز خوشدلی به‌جز نام نمانْد،		یک همدم پخته جز میِ خام نماند؛		دستِ طَرَب از ساغرِ می بازمگیر		امروز که در دست به‌جز جام نماند!
ای‌کاش که جای آرمیدن بودی،		یا این رَهِ دور را رسیدن بودی؛		کاش از پیِ صد هزار سال از دل خاک،		چون سبزه امید بر دمیدن بودی!
چون حاصلِ آدمی درین جایِ دودَر،		جز دردِ دل و دادنِ جان نیست دگر؛		خرّم دلِ آن‌که یک نفس زنده نبود،		و آسوده کسی‌ که خود نزاد از مادر!
آن‌کس که زمین و چرخِ اَفلاک نهاد،		بس داغ که او بر دلِ غمناک نهاد؛		بسیار لبِ چو لعل و زُلفینِ چو مشک		در طَبلِ زمین و حُقّهِٔ خاک نهاد!
گر بر فَلَکَم دست بُدی چون یزدان،		برداشتمی من این فلک را ز میان؛		از نو فلک دگر چُنان ساختمی،		کازاده به کامِ دل رسیدی آسان
بر لوحْ نشانِ بودنی‌ها بوده‌است،		پیوسته قلم ز نیک و بد فرسوده‌است؛		در روز ازل هر آن‌چه بایست بداد،		غم خوردن و کوشیدنِ ما بیهوده است،
چون روزی و عمر بیش‌وکم نتوان‌کرد،		خود را به کم و بیش دُژَم نتوان‌کرد؛		کار من و تو چنان‌که رأی من و تو ست		از موم به دست خویش هم نتوان‌کرد
افلاک که جز غم نفزایند دگر؛		نَنْهَند به جا تا نربایند دگر؛		نا آمدگان اگر بدانند که ما		از دَهْر چه می‌کشیم، نایند دگر
ای آن‌که نتیجهٔ چهار و هفتی،		وز هفت و چهار دایم اندر تَفْتی،		می خور که هزار باره بیشت گفتم		باز آمدنت نیست، چو رفتی رفتی
تا خاکِ مرا به قالب آمیخته‌اند،		بس فتنه که از خاک برانگیخته‌اند؛		من بهتر ازین نمی‌توانم بودن		کز بوته مرا چنین برون ریخته‌اند
تا کی ز چراغِ مسجد و دودِ کُنِشْت؟		تا کی ز زیانِ دوزخ و سودِ بهشت؟		رو بر سر لوح بین که استادِ قضا		اندر ازل آن‌چه بودنی بود، نوشت
ای دل چو حقیقتِ جهان هست مَجاز،		چندین چه بَری خواری ازین رنجِ دراز!		تن را به قضا سپار و با درد بساز،		کاین رفته قلم زِ بهرِ تو ناید باز
در گوشِ دلم گفت فلک پنهانی		حُکمی که قضا بُوَد ز من می‌دانی؟		در گردشِ خود اگر مرا دست بُدی،		خود را برهاندمی ز سر گردانی
نیکی و بدی که در نهادِ بشر است،		شادی و غمی که در قضا و قدر است،		با چرخ مکن حواله کاندر رَهِ عقل،		چرخ از تو هزار بار بیچاره‌تر است
افسوس که نامهٔ جوانی طی شد،		وان تازه‌بهار زندگانی دی شد؛		حالی که ورا نام جوانی گفتند،		معلوم نشد که او کیْ آمد، کیْ شد!
افسوس که سرمایه ز کَف بیرون شد،		در پایِ اَجَل بسی جگرها خون شد!		کس نامد از آن جهان که پرسم از وی		کاحوالِ مسافرانِ دنیا چون شد
یک‌چند به کودکی به استاد شدیم؛		یک‌چند ز استادی خود شاد شدیم؛		پایان سخن شنو که مارا چه رسید		چو آب برآمدیم و چون باد شدیم!
یارانِ موافق همه از دست شدند،		در پای اجل یکان‌یکان پَست شدند،		بودیم به یک شراب در مجلسِ عمر،		یک دَوْر ز ما پیشترک مست شدند!
ای چرخِ فلک خرابی از کینهٔ توست،		بیداد گری پیشهٔ دیرینهٔ توست،		وی خاک اگر سینهٔ تو بشکافند،		بس گوهر قیمتی که در سینهٔ توست
چون چرخ به کام یک خردمند نگشت،		خواهی تو فلک هفت شِمُر، خواهی هشت،		چون باید مُرد و آرزوها همه هِشْت،		چه مور خورد به گور و چه گرگ به دشت
یک قطرهٔ آب بود و با دریا شد،		یک ذرّهٔ خاک و با زمین یکتا شد،		آمد شدن تو اندرین عالم چیست؟		آمد مگسی پدید و ناپیدا شد
می‌پرسیدی که چیست این نقشِ مجاز،		گر برگویم حقیقتش هست دراز،		نقشی است پدید آمده از دریایی،		و آنگاه شده به قَعْرِ آن دریا باز
جامی است که عقل آفرین می‌زندش،		صد بوسه زِ مِهْر بر جَبین می‌زندش؛		این کوزه‌گر دَهْر چنین جامِ لطیف		می‌سازد و باز بر زمین می‌زندش!
اجزای پیاله‌ای که درهم پیوست،		بشکستنِ آن روا نمی‌دارد مست،		چندین سر و ساقِ نازنین و کفِ دست،		از مِهرِ که پیوست و به کینِ که شکست؟
عالَم اگر ازبهرِ تو می‌آرایند،		مَگْرای بدان که عاقلان نگرایند؛		بسیار چو تو روند و بسیار آیند		بربای نصیبِ خویش کِتْ بربایند
از جملهٔ رفتگانِ این راهِ دراز،		بازآمده‌ای کو که به ما گوید راز؟		هان بر سر این دو راهه از روی نیاز،		چیزی نگذاری که نمی‌آیی باز!
می خور که به زیرِ گِل بسی خواهی خفت،		بی مونس و بی رفیق و بی همدم و جفت؛		زنهار به کس مگو تو این رازِ نهفت		هر لاله که پَژْمُرد، نخواهد بِشْکفت
پیری دیدم به خانهٔ خَمّاری،		گفتم نکنی ز رفتگان اِخباری؟		گفتا، می خور که همچو ما بسیاری،		رفتند و کسی بازنیامد باری!
بسیار بگشتیم به گِرْدِ در و دشت،		اندر همه آفاق بگشتیم به گشت؛		کس را نشنیدیم که آمد زین راه		راهی که برفت، راهرو بازنگشت!
ما لُعْبَتِگانیم و فلک لُعبَت‌باز،		از روی حقیقتی نه از روی مَجاز؛		یک‌چند درین بساط بازی کردیم،		رفتیم به صندوقِ عدم یک‌یک باز!
ای بس که نباشیم و جهان خواهد‌بود،		نی نام زِ ما و نه نشان خواهد‌بود؛		زین پیش نبودیم و نَبُد هیچ خَلَل،		زین پس چو نباشیم همان خواهد‌بود
بر مَفْرشِ خاک خفتگان می‌بینم،		در زیر زمین نهفتگان می‌بینم؛		چندان‌که به صحرای عدم می‌نگرم،		ناآمدگان و رفتگان می‌بینم!
این کهنه رباط را که عالم نام است		آرامگَهِ اَبْلَقِ صبح و شام است،		بزمی است که واماندهٔ صد جمشید است،		گوری است که خوابگاهِ صد بهرام است!
آن قصر که بهرام درو جام گرفت،		آهو بچه کرد و روبَهْ آرام گرفت؛		بهرام که گور می‌گرفتی همه عمر،		دیدی که چگونه گور بهرام گرفت؟
مرغی دیدم نشسته بر بارهٔ توس،		در چنگ گرفته کلّهٔ کیکاوس،		با کلّه همی‌گفت که افسوس، افسوس!		کو بانک جَرَس‌ها و کجا نالهٔ کوس؟
آن قصر که بر چرخ همی‌زد پهلو،		بر درگهِ او شهان نهادندی رو،		دیدیم که بر کنگره‌اش فاخته‌ای		بنشسته همی‌گفت که «کوکو، کوکو؟»
از تن چو برفت جان پاک من و تو،		خشتی دو نهند بر مَغاکِ من و تو؛		و آنگه زِ برایِ خشتِ گورِ دگران،		در کالبدی کشند خاکِ من و تو
هر ذره که بر روی زمینی بوده‌است،		خورشید‌رُخی، زُهره‌جَبینی بوده‌است،		گَرْد از رخِ آستین به آزَرْم فشان،		کان هم رخِ خوب نازنینی بوده‌است
ای پیرِ خردمند پِگَهْ‌تر برخیز،		وان کودکِ خاک‌بیز را بنگر تیز،		پندش ده و گو که، نرم‌نرمک می‌بیز،		مغزِ سرِ کیقباد و چشمِ پرویز!
بنگر ز صبا دامن گل چاک شده،		بلبل ز جمال گُل طَرَبناک شده؛		در سایهٔ گل نشین که بسیار این گل،		از خاک برآمده‌است و در خاک شده!
ابر آمد و زار بر سرِ سبزه گریست،		بی بادهٔ گُلرنگ نمی‌شاید زیست؛		این سبزه که امروز تماشاگه ماست،		تا سبزهٔ خاک ما تماشاگه کیست!
چون ابر به نوروز رخِ لاله بشست،		بر خیز و به جامِ باده کن عزمِ درست،		کاین سبزه که امروز تماشاگه توست،		فردا همه از خاک تو برخواهد رُسْت!
هر سبزه که بر کنار جویی رُسته‌است،		گویی ز لبِ فرشته‌خویی رسته‌است؛		پا بر سر هر سبزه به خواری ننهی،		کان سبزه ز خاک لاله‌رویی رسته‌است
می خور که فلک بهر هلاک من و تو،		قصدی دارد به جانِ پاک من و تو؛		در سبزه نشین و میِ روشن می‌خور؛		کاین سبزه بسی دمد ز خاک من و تو!
دیدم به سرِ عمارتی مردی فرد،		کاو گِل به لگد می‌زد و خوارش می‌کرد،		وان گِل به زبانِ حال با او می‌گفت		ساکن، که چو من بسی لگد خواهی‌خورد!
بردار پیاله و سبو ای دل‌جو،		برگَرْد به گِردِ سبزه‌زار و لبِ جو؛		کاین چرخ بسی قَدّ‌ِ بُتانِ مَهْرو،		صد بار پیاله کرد و صد بار سبو!
بر سنگ زدم دوش سبوی کاشی،		سرمست بدم چو کردم این اوباشی؛		با من به زبانِ حال می‌گفت سبو		من چون تو بُدَم، تو نیز چون من باشی!
زان کوزهٔ میْ که نیست در وی ضرری،		پُر کن قَدَحی بخور، به من دِهْ دگری،		زان پیشتر ای پسر که دررَهْگُذری،		خاک من و تو کوزه کند کوزه‌گری
بر کوزه‌گری پریر کردم گذری،		از خاک همی‌نمود هر دَم هنری؛		من دیدم اگر ندید هر بی‌بصری،		خاک پدرم در کف هر کوزه‌گری
هان کوزه‌گرا بپای اگر هشیاری،		تا چند کنی بر گِل مردم خواری؟		انگشتِ فریدون و کَفِ کیخسرو،		برچرخ نهاده‌ای، چه می‌پنداری؟
در کارگه کوزه‌گری کردم رای،		بر پلهٔ چرخ دیدم استاد به‌پای،		می‌کرد دلیر کوزه را دسته و سر،		از کَلّهٔ پادشاه و از دست گدای!
این کوزه چو من عاشق زاری بوده‌است،		در بندِ سرِ زلفِ نگاری بوده‌است؛		این دسته که بر گردن او می‌بینی		دستی است که بر گردن یاری بوده‌است!
در کارگهِ کوزه‌گری بودم دوش،		دیدم دو هزار کوزه گویا و خموش؛		هر یک به زبانِ حال با من گفتند		«کو کوزه‌گر و کوزه‌خر و کوزه‌فروش؟»
گر من ز می مُغانه مستم، هستم،		گر کافِر و گَبْر و بت‌پرستم، هستم،		هر طایفه‌ای به من گمانی دارد،		من زانِ خودم، چُنان‌که هستم هستم
می خوردن و شاد بودن آیین من است،		فارغ بودن ز کفر و دین؛ دین من است؛		گفتم به عروسِ دَهْر کابین تو چیست؟		گفتا - دلِ خرّمِ تو کابینِ من است
من بی می ناب زیستن نتوانم،		بی باده، کشیدِ بارِ تن نتوانم،		من بندهٔ آن دَمَم که ساقی گوید		«یک جام دگر بگیر» و من نتوانم
امشب می جامِ یک‌مَنی خواهم‌کرد،		خود را به دو جامِ می غنی خواهم‌کرد؛		اول سه طلاقِ عقل و دین خواهم‌داد،		پس دخترِ رَز را به زنی خواهم‌کرد
چون مُرده شوم، خاکِ مرا گُم سازید،		احوالِ مرا عبرتِ مردم سازید؛		خاک تن من به باده آعشته کنید،		وَز کالبدم خشتِ سَرِ خُم سازید
چون درگذرم به باده شویید مرا،		تلقین ز شرابِ ناب گویید مرا،		خواهید به روز حَشْر یابید مرا؟		از خاکِ درِ میکده جویید مرا
چندان بخورم شراب، کاین بوی شراب		آید ز تُراب، چون روم زیرِ تُراب،		گر بر سر خاک من رسد مَخموری،		از بوی شراب من شود مست و خراب
روزی که نهالِ عمر من کنده ‌شود،		و اجزام ز یک‌دگر پراکنده شود؛		گر زان‌ که صراحیی کُنند از گِل من،		حالی که ز باده پُر کنی زنده شود
در پای اجل چو من سرافکنده شوم،		وز بیخ امید عمر بر کنده شوم،		زینهار، گِلَم به جز صراحی نکنید،		باشد که ز بوی می دمی زنده شوم
یاران به موافقت چو دیدار کنید،		باید که زِ دوست یاد بسیار کنید؛		چون بادهٔ خوشگوار نوشید به هم،		نوبت چو به ما رسد نگونسار کنید
آنان‌که اسیر عقل و تمییز شدند،		در حسرتِ هست‌ونیست ناچیز شدند؛		رو با خبرا، تو آب انگور گُزین،		کان بی‌خبران به غوره مِیْویز شدند!
ای صاحب فتوی، ز تو پرکارتریم،		با این‌همه مستی، از تو هشیارتریم؛		تو خونِ کسان خوری و ما خونِ رَزان،		انصاف بده؛ کدام خونخوارتریم؟
شیخی به زنی فاحشه گفتا مستی		هر لحظه به دام دگری پابستی؛		گفتا؛ شیخا، هر آن‌چه گویی هستم،		آیا تو چنان‌که می‌نمایی هستی؟
گویند که دوزخی بُوَد عاشق و مست،		قولی است خلاف، دل در آن نتوان بست،		گر عاشق و مست دوزخی خواهد بود،		فردا باشد بهشت همچون کفِ دست!
گویند بهشت و حورعین خواهد‌بود،		و آن‌جا می ناب و اَنْگَبین خواهد‌بود؛		گر ما می و معشوقه گُزیدیم چه باک؟		آخِر نه به عاقبت همین خواهد‌بود؟
گویند بهشت و حور و کوثر باشد،		جوی می و شیر و شهد و شکّر باشد؛		پر کن قدح باده و بر دستم نه،		نقدی ز هزار نسیه بهتر باشد
گویند بهشتِ عَدْن با حور خوش است،		من می‌گویم که آب انگور خوش است		این نقد بگیر و دست از آن نسیه بدار،		کاواز دُهُل برادر از دور خوش است
کس خُلْد و جَحیم را ندیده‌است ای دل،		گویی که از آن جهان رسیده‌است ای دل؟		امّید و هراسِ ما به چیزی است کزان،		جز نام نشانی نه پدید است ای دل!
من هیچ ندانم که مرا آن‌که سرشت،		از اهل بهشت کرد، یا دوزخ زشت؛		جامی و بتی و بَربَطی بر لب کِشت		این هر سه مرا نقد و تو را نسیه بهشت
چون نبست مقام ما درین دهر مُقیم،		پس بی می و معشوق خطایی است عظیم		تا کی ز قدیم و مُحْدَث امّیدم و بیم؟		چون من رفتم، جهان چه مُحْدَث چه قدیم
چون آمدنم به من نَبُد روز نخست،		وین رفتنِ بی‌مراد عَزمی است درست،		برخیز و میان ببند ای ساقی چُسْت،		کاندوهِ جهان به می فروخواهم‌شست
چون عمر به سر رسد، چه بغداد چه بلخ،		پیمانه چو پر شود، چه شیرین و چه تلخ؛		خوش باش که بعد از من و تو ماه بسی،		از سَلْخ به غُرّه آید، از غُرّه به سَلْخ!
جُز راهِ قَلَندرانِ میخانه مپوی،		جز باده و جز سِماع و جز یار مجوی؛		بر کَفْ قَدَحِ باده و بر دوشْ سبو،		می نوش کن ای نگار و بیهوده مگوی
ساقی غمِ من بلند‌آوازه شده‌است،		سرمستیِ من برون ز اندازه شده‌است؛		با مویِ سپیدْ سرخوشم کز میِ تو؛		پیرانه‌سرم بهارِ دل تازه شده‌است
تُنْگی میِ لَعْل خواهم و دیوانی،		سَدّ‌ِ رَمَقی باید و نصف نانی،		وانگه من و تو نشسته در ویرانی،		خوشتر بُوَد آن ز مُلْکَتِ سلطانی
من ظاهرِ نیستی و هستی دانم،		من باطنِ هر فراز و پستی دانم؛		با این‌همه از دانشِ خود شَرْمَم باد،		گر مرتبه‌ای وَرایِ مستی دانم
از من رَمَقی به سعی ساقی مانده‌است،		وَزْ صحبتِ خلق، بی‌وفاقی مانده‌است؛		از بادهٔ دوشین قَدَحی بیش نماند		از عمر ندانم که چه باقی مانده‌است!
ای بیخبران شکلِ مُجَسَّم هیچ است،		وین طارَمِ نُهْ‌سپهرِ اَرْقَم هیچ است،		خوش باش که در نشیمنِ کَوْن ‌و فَساد		وابستهٔ یک دمیم و آن هم هیچ است!
دنیا دیدی و هرچه دیدی هیچ است،		و آن نیز که گفتی و شنیدی هیچ است،		سرتاسرِ آفاق دویدی هیچ است،		و آن نیز که در خانه خزیدی هیچ است
دنیا به مراد رانده گیر، آخِر چه؟		وین نامهٔ عمر خوانده گیر، آخِر چه؟		گیرم که به کامِ دل بماندی صد سال،		صد سال دگر بمانده گیر، آخر چه؟
رندی دیدم نشسته بر خِنْگِ زمین،		نه کفر و نه اسلام و نه دنیا و نه دین،		نی حق، نه حقیقت، نه شریعت نه یقین،		اندر دو جهان کرا بُوَد زَهرهٔ این؟
این چرخِ فلک که ما در او حیرانیم،		فانوس خیال از او مثالی دانیم		خورشیدْ چراغ دان و عالَم فانوس،		ما چون صُوَریم کاندر او گَردانیم
چون نیست زِ هرچه هست جُز باد به دست،		چون هست زِ هرچه هست نُقصان و شکست،		انگار که هست، هرچه در عالَم نیست،		پندار که نیست، هرچه در عالَم هست
بنگر ز جهان چه طَرْف بربستم؟ هیچ،		وَز حاصلِ عمر چیست در دستم؟ هیچ،		شمعِ طَرَبم، ولی چو بنشستم، هیچ،		من جامِ جَمَم، ولی چو بشکستم، هیچ
از منزلِ کفر تا به دین، یک نفس است،		وز عالم شک تا به یقین، یک نفس است،		این یک نفسِ عزیز را خوش می‌دار،		کَز حاصلِ عمرِ ما همین یک نفس است
شادی بطلب که حاصلِ عمر دمی است،		هر ذرّه ز خاکِ کیقبادی و جَمی است،		احوالِ جهان و اصلِ این عمر که هست،		خوابی و خیالی و فریبی و دمی است
تا زُهره و مَهْ در آسمان گشته پدید،		بهتر ز میِ ناب کسی هیچ ندید؛		من در عجبم ز می‌فروشان، کایشان،		زین بِهْ که فروشند چه خواهند‌خرید؟
مهتاب به نور دامن شب بشکافت		می نوش، دمی خوشتر از این نتوان یافت		خوش باش و بیندیش که مهتاب بسی		اندر سر گور یک به یک خواهد تافت
چون عهده نمی‌شود کسی فردا را،		حالی خوش کن تو این دلِ سودا را،		می نوش به ماهتاب، ای ماه که ماه		بسیار بگردد و نیابد ما را
این قافلهٔ عمر عجب می‌گذرد!		دریاب دمی که با طَرَب می‌گذرد؛		ساقی، غم فردای حریفان چه خوری		پیش آر پیاله را، که شب می‌گذرد
هنگام سپیده‌دم خروس سحری،		دانی که چرا همی‌کند نوحه‌گری؟		یعنی که نمودند در آیینهٔ صبح		کز عمر شبی گذشت و تو بیخبری!
وقت سحر است، خیز ای مایهٔ ناز،		نرمک‌نرمک باده خور و چنگ نواز،		کان‌ها که بجایند نپایند کسی،		و آن‌ها که شدند کس نمی‌آید باز!
هنگام صبوح ای صنمِ فرخْ‌پی		برساز ترانه‌ای و پیش آور می؛		کافکند به خاک صد هزاران جَم و کیْ		این آمدنِ تیرمه و رفتنِ دی
صبح است، دمی بر می گلرنگ زنیم،		وین شیشهٔ نام‌وننگ برسنگ زنیم،		دست از اَمَلِ درازِ خود باز کشیم،		در زلفِ دراز و دامنِ چنگ زنیم
روزی است خوش و هوا نه گرم است و نه سرد،		ابر از رُخِ گلزار همی‌شوید گَرْد،		بلبل به زبانِ پهلوی با گلِ زرد،		فریاد همی‌زند گه می باید خورد!
فصلِ گُل و طَرْفِ جویْبار و لبِ کِشْت،		با یک دو سه تازه‌ دلبری حورسرشت؛		پیش آر قَدَح که باده‌نوشانِ صَبوح،		آسوده ز مسجدند و فارغ ز بهشت
بر چهرهٔ گُل نسیمِ نوروز خوش است،		در صَحنِ چمن رویِ دل‌افروز خوش است،		از دی که گذشت هرچه گویی خوش نیست؛		خوش باش و ز دی مگو، که امروز خوش است
ساقی، گل و سبزه بس طربناک شده‌است،		دریاب که هفتهٔ دگر خاک شده‌است؛		می نوش و گُلی بچین، که تا در نگری		گل خاک شده‌است و سبزه خاشاک شده‌است
چون لاله به نوروز قدح گیر به دست،		با لاله‌رخی اگر تو را فرصت هست؛		می نوش به خرمی، که این چرخِ کبود		ناگاه تو را چو خاک گرداند پَست
هر گه که بنفشه جامه در رنگ زند،		در دامنِ گل بادِ صبا چنگ زند،		هشیار کسی بُوَد که، با سیمْبَری		می نوشد و جام باده بر سنگ زند
برخیز و مخور غمِ جهانِ گُذران،		خوش باش و دمی به شادمانی گذران		در طَبْعِ جهان اگر وفایی بودی،		نوبت به تو خود نیامدی از دگران
در دایرهِٔ سپهرِ ناپیدا غور،		می نوش به خوشدلی که دور است به جور؛		نوبت چو به دوْرِ تو رَسَد آه مکن،		جامی است که جمله را چشانند به دوْر!
از درسِ علوم جمله بگریزی بِهْ،		و اندر سرِ زلفِ دلبر آویزی به،		ز آن پیش که روزگار خونت ریزد،		تو خونِ قِنینه در قدح ریزی به
ایّامِ زمانه از کسی دارد ننگ،		کاو در غمِ ایّام نشیند دلتنگ؛		می خور تو در آبگینه با نالهٔ چنگ،		ز آن پیش که آبگینه آید بر سنگ!
از آمدنِ بهار و از رفتنِ دی،		اوراقِ وجودِ ما همی‌گردد طی؛		می خور، مخور اندوه، که گفته‌است حکیم		غم‌های جهان چو زَهر و تِریاقش می
زان پیش که نامِ تو ز عالَم برود		می خور، که چو می به دل رسد غم برود؛		بگشای سرِ زلفِ بُتی بند ز بند،		زان پیش که بند‌بندت از هم برود!
ای دوست بیا تا غمِ فردا نخوریم،		وین یک‌دمِ عمر را غنیمت شمریم؛		فردا که ازین دیْر کُهَن درگذریم؛		با هفت‌هزارسالگان سربه‌سریم
تَن زن چو به زیرِ فَلَکِ بی‌باکی،		می نوش چو در جهانِ آفت‌ناکی؛		چون اوّل و آخِرت به جز خاکی نیست،		انگار که بر خاک نه‌ای در خاکی
می بر کفِ من نِهْ که دلم تاب است،		وین عمرِ گریزپای چون سیماب است،		دریاب که، آتشِ جوانی آب است،		هُش دار، که بیداری دولت خواب است
می نوش که عمرِ جاودانی این است،		خود حاصِلَت از دوْرِ جوانی این است		هنگامِ گُل و مُل است و یاران سرمست،		خوش باش دمی، که زندگانی این است
با باده نشین، که مُلْکِ محمود این است،		وَزْ چنگ شنو، که لحنِ داوود این است؛		از آمده و رفته دگر یاد مکن،		حالی خوش باش، زان‌که مقصود این است
امروز تو را دسترس فردا نیست،		و اندیشهٔ فردات به جز سودا نیست،		ضایع مکن این دم اَر دلت بیدار است،		کاین باقیِ عمر را بقا پیدا نیست!
دوْرانِ جهان بی می و ساقی هیچ است،		بی زمزمهٔ نایِ عراقی هیچ است؛		هر چند در احوال جهان می‌نگرم،		حاصل همه عشرت است و باقی هیچ است
تا کی غمِ آن خورم که دارم یا نه؛		وین عمر به خوشدلی گذارم یا نه،		پر کن قدح باده، که معلومم نیست		کاین دم که فرو برم بر آرم یا نه
تا دست به اتفاق بر هم نزنیم،		پایی ز نشاط بر سر غم نزنیم،		خیزیم و دمی زنیم پیش از دمِ صبح،		کاین صبح بسی دمد که ما دَم نزنیم!
لب بر لب کوزه بردم از غایت آز،		تا زو طلبم واسطهٔ عمرِ دراز،		لب بر لب من نهاد و می‌گفت به راز		می خور، که بدین جهان نمی‌آیی باز!
خیام، اگر ز باده مستی، خوش باش؛		با لاله‌رخی اگر نشستی، خوش باش؛		چون عاقبتِ کار جهان نیستی است،		انگار که نیستی، چو هستی خوش باش
فردا علم نفاق طی خواهم‌کرد،		با موی سپید قصد می‌خواهم‌کرد،		پیمانهٔ عمر من به هفتاد رسید،		این دم نکنم نشاط، کی خواهم‌ کرد؟
گردون نِگَری ز قدّ‌ِ فرسودهٔ ماست،		جیحون اثری ز اشکِ پالودهٔ ماست،		دوزخ شَرَری ز رنجِ بیهودهٔ ماست		فردوس دمی زِ وقتِ آسودهٔ ماست
زهی سرگشته در عالم سر و سامان که من دارم		زهی در راه عشق تو دل بریان که من دارم		وگر در راه بازار غم عشقت خریدارم		به صد جان‌ها بنفروشم ز عشقت آنچ من دارم
قوم گفتندش که چندین گاه ما		جان فدا کردیم در عهد و وفا		تو مجو بدنامی ما ای عنود		تا نرنجد شیر رو رو زود زود
هفت شمع اندر نظر شد هفت مرد		نورشان می‌شد به سقف لاژورد		پیش آن انوار نور روز درد		از صلابت نورها را می‌سترد
جوع خود سلطان داروهاست هین		جوع در جان نه چنین خوارش مبین		جمله ناخوش از مجاعت خوش شدست		جمله خوشها بی‌مجاعتها ردست
آن دل که شد او قابل انوار خدا		پر باشد جان او ز اسرار خدا		زنهار تن مرا چو شمع تنها مشمر		کو جمله به نمک‌زار خدا
آن شمع رخ تو لگنی نیست بیا		وان نقش تو از آب منی نیست بیا		در خشم مکن تو خویشتن را پنهان		کان حسن تو پنهان شدنی نیست بیا
آن کس که ترا نقش کند او تنها		تنها نگذاردت میان سودا		در خانه تصویر تو یعنی دل تو		بر رویاند دو صد حریف زیبا
آن لعل سخن که جان دهد مرجان را		بی‌رنگ چه رنگ بخشد او مرجان را		مایه بخشد مشعلهٔ ایمان را		بسیار بگفتیم و نگفتیم آن را
آن وقت که بحر کل شود ذات مرا		روشن گردد جمال ذرات مرا		زان می‌سوزم چو شمع تا در ره عشق		یک وقت شود جمله اوقات مرا
آواز ترا طبع دل ما بادا		اندر شب و روز شاد و گویا بادا		آواز خسته تو گر خسته شود خسته شویم		آواز تو چون نای شکرخا بادا
از آتش عشق در جهان گرمیها		وز شیر جفاش در وفا نرمیها		زانماه که خورشید از او شرمنده‌ست		بی‌شرم بود مرد چه بی‌شرمیها
از بادهٔ لعل ناب شد گوهر ما		آمد به فغان ز دست ما ساغر ما		از بسکه همی خوریم می بر سر می		ما در سر می شدیم و می در سر ما
از حال ندیده تیره ایامان را		از دور ندیده دوزخ آشامان را		دعوی چکنی عشق دلارامان را		با عشق چکار است نکونامان را
از ذکر بسی نور فزاید مه را		در راه حقیقت آورد گمره را		هر صبح و نماز شام ورد خود ساز		این گفتن لا اله الا الله را
افسوس که بیگاه شد و ما تنها		در دریائی کرانه‌اش ناپیدا		کشتی و شب و غمام و ما میرانیم		در بحر خدا به فضل و توفیق خدا
انجیرفروش را چه بهتر جانا		ز انجیرفروشی ای برادر جانا		سرمست زئیم و مست میریم ای جان		هم مست دوان دوان به محشر جانا
اول به هزار لطف بنواخت مرا		آخر به هزار غصه بگداخت مرا		چون مهره مهر خویش می‌باخت مرا		چون من همه از شدم بینداخت مرا
ای آنکه چو آفتاب فرداست بیا		بیرون تو برگ و باغ زرد است بیا		عالم بی‌تو غبار و گرد است بیا		این مجلس عیش بی‌تو سرد است بیا
ای آنکه نیافت ماه شب گرد ترا		از ماه تو تحفه‌ها است شبگرد ترا		هر چند که سرخ روست اطراف شفق		شهمات همی شوند رخ زرد ترا
ای اشک روان بگو دل‌افزای مرا		آن باغ و بهار و آن تماشای مرا		چون یاد کنی شبی تو شبهای مرا		اندیشه مکن بی‌ادبیهای مرا
ای باد سحر خبر بده مر ما را		در ره دیدی آن دل آتش‌پا را		دیدی دل پرآتش و پرسودا را		کز آتش بسوخت صد خارا را
ای چرخ فلک به مکر و بدسازیها		از نطع دلم ببرده‌ای بازیها		روزی بینی مرا تو بر خوان فلک		سازم چون ماه کاسه پردازیها
ای خواجه به خواب درنبینی ما را		تا سال دگر دگر نبینی ما را		ای شب هردم که جانب ما نگری		بی‌روشنی سحر نبینی ما را
ای داده بنان گوهر ایمانی را		داده بجوی قلب یکی کانی را		نمرود چو دل را به خلیلی نسپرد		بسپرد به پشه، لاجرم جانی را
ای در سر زلف تو پریشانیها		واندر لب لعلت شکرافشانیها		گفتی ز فراق ما پشیمان گشتی		ای جان چه پشیمان که پشیمانیها
ای دریا دل تو گوهر و مرجان را		درباز که راه نیست کم خرجان را		تن همچو صدف دهان گشاده است که آه		من کی گنجم چو ره نشد مرجان را
ای دل بچه زهره خواستی یاری را		کو کرد هلاک چون تو بسیاری را		دل گفت که تا شوم همه یکتائی		این خواستم که بهر همین کاری را
ای دوست به دوستی قرینیم ترا		هرجا که قدم نهی زمینیم ترا		در مذهب عاشقی روا کی باشد		عالم تو ببینیم و نه بینیم ترا
ای سبزی هر درخت و هر باغ و گیا		ای دولت و اقبال من و کار و کیا		ای خلوت و ای سماع و اخلاص و ریا		بی‌حضرت تو این همه سوداست بیا
ای شب شادی همیشه بادی شادا		عمرت به درازی قیامت بادا		در یاد من آتشی از صورت دوست		ای غصه اگر تو زهره داری یادا
این آتش عشق می‌پزاند ما را		هر شب به خرابات کشاند ما را		با اهل خرابات نشاند ما را		تا غیر خرابات نداند ما را
این روزه چو غربال به بیزد جان را		پیدا آرد قراضهٔ پنهان را		جانی که کند خیره مه تابان را		بی‌پرده شود نور دهد کیوان را
ای آنکه گرفت شربت از مشرب ما		مستی گردد که روز بیند شب ما		ای آنکه گریخت از در مذهب ما		گوشش بکشد فراق تا ملهب ما
با عشق روان شد از عدم مرکب ما		روشن ز شراب وصل دائم شب ما		زان می که حرام نیست در مذهب ما		تا صبح عدم خشک نیابی لب ما
بر رهگذر بلا نهادم دل را		خاص از پی تو پای گشادم دل را		از باد مرا بوی تو آمد امروز		شکرانهٔ آن به باد دادم دل را
پرورد به ناز و نعمت آن دوست مرا		بردوخت مرقع از رگ و پوست مرا		تن خرقه و اندر او دل ما صوفی		عالم همه خانقاه و شیخ اوست مرا
بیگاه شده است لیک مر سیران را		سیری نبود به جز که ادبیران را		چه روز و چه شب چه صبح دلیران را		چه گرگ و چه میش و بره مر شیران را
تا از تو جدا شده است آغوش مرا		از گریه کسی ندیده خاموش مرا		در جان و دل و دید فراموش نه‌ای		از بهر خدا مکن فراموش مرا
تا با تو بوم نخسبم از یاریها		تا بی‌تو بوم نخسبم از زاریها		سبحان‌الله که هردو شب بیدارم		توفرق نگر میان بیداریها
تا چند از این غرور بسیار ترا		تا کی ز خیال هر نمودار ترا		سبحان‌الله که از تو کاری عجب است		تو هیچ نه و این همه پندار ترا
تا عشق ترا است این شکرخائیها		هر روز تو گوش دار صفرائیها		کارت همه شب شراب پیمائیها		مکر و دغل و خصومت افزائیها
تا کی باشی ز دور نظارهٔ ما		ما چاره‌گریم و عشق بیچاره ما		جان کیست کمینه طفل گهوارهٔ ما		دل کیست یکی غریب آوارهٔ ما
تا نقش خیال دوست با ماست دلا		ما را هم عمر خود تماشاست دلا		وانجا که مراد دل برآرید ای دل		یک خار به از هزار خرماست دلا
جانا به هلاک بنده مستیز و بیا		رنگی که تو دانی تو برآمیز و بیا		ای مکر در آموخته هرجائی را		یک مکر برای من درانگیز و بیا
جز عشق نبود هیچ دمساز مرا		نی اول و نی آخهر و آغاز مرا		جان میدهد از درونه آواز مرا		کی کاهل راه عشق درباز مرا
چو نزود نبشته بود حق فرقت ما		از بهر چه بود جنگ و آن وحشت ما		گر بد بودیم رستی از زحمت ما		ور نیک بدیم یاد کن صحبت ما
خود را به خیل درافکنم مست آنجا		تا بنگرم آن جان جهان هست آنجا		یا پای رساندم به مقصود و مراد		یا سر بدهم همچو دل از دست آنجا
در جای تو جا نیست به جز آن جان را		در کوه تو کانیست بجو آن کان را		صوفی رونده گر توانی می‌جوی		بیرون تو مجو ز خود بجو تو آن را
در چشم ببین دو چشم آن مفتون را		نیک بشنو تو نکتهٔ بیچون را		هر خون که نخورده‌ست آن نرگس او		از دیدهٔ من روان ببین آن خون را
در سر دارم ز می پریشانیها		با قند لب تو شکرافشانیها		ای ساقی پنهان چو پیاپی کردی		رسوا شود این دم همه پنهنیها
دستان کسی دست زنان کرد مرا		بی‌حشمت و بی‌عقل روان کرد مرا		حاصل دل او دل مرا گردانید		هر شکل که خواست آنچنان کرد مرا
دل گفت به جان کای خلف هر دو سرا		زین کار که چشم داری از کار و کیا		برخیز که تا پیشترک ما برویم		زان پیش که قاصدی بیاید که بیا
دود دل ما نشان سوداست دلا		و اندود که از دل است پیداست دلا		هر موج که میزند دل از خون ای دل		آن دل نبود مگر که دریاست دلا
دیدم در خواب ساقی زیبا را		بر دست گرفته ساغر صهبا را		گفتم به خیالش که غلام اوئی		شاید که به جای خواجه باشی ما را
زنهار دلا به خود مده ره غم را		مگزین به جهان صحبت نامحرم را		با تره و نانی چو قناعت کردی		چون تره مسنج سبلت عالم را
طنبور چو تن تن برآرد به نوا		زنجیر در آن شود دل بی‌سر و پا		زیرا که نهان در زهش آواز کسی		میگوید او که جسته همراه بیا
عاشق شب خلوت از پی پی گم را		بسیار بود که کژ نهد انجم را		زیرا که شب وصال زحمت باشد		از مردم دیده دیدهٔ مردم را
عاشق همه سال مست و رسوا بادا		دیوانه و شوریده و شیدا بادا		با هشیاری غصهٔ هرچیز خوریم		چون مست شویم هرچه بادا بادا
عشق تو بکشت ترکی و تازی را		من بندهٔ آن شهید و آن غازی را		عشقت میگفت کس ز من جان نبرد		حق گفت دلا رها کن این بازی را
عشقست طریق و راه پیغمبر ما		ما زادهٔ عشق و عشق شد مادر ما		ای مادر ما نهفته در چادر ما		پنهان شده از طبیعت کافر ما
عمریست ندیده‌ایم گلزار ترا		وان نرگس پرخمار خمار ترا		پنهان‌شده‌ای ز خلق مانند وفا		دیریست ندیده‌ایم رخسار ترا
غم خود که بود که یاد آریم او را		در دل چه که بر خاک نگاریم او را		غم باد امید لیک بس بیمغز است		گر سر ننهد مغز برآریم او را
گر بوی نمی‌بری در این کوی میا		ور جامه نمی‌کنی در این جوی میا		آن سوی که سویها از آنسوی آید		می‌باش همان سوی و بدین سوی میا
گر جان داری بیا و جان باز آنجا		آن جای که بوده‌ای ز آغاز آنجا		یک نکته شنید جان از آنجا آمد		صد نکته شنید چون نشد باز آنجا
گر در طلب خودی ز خود بیرون‌آ		جو را بگذار و جانب جیحون آ		چون گاو چه میکشی تو بار گردون		چرخی بزن و بر سر این گردون آ
گر عمر بشد عمر دگر داد خدا		گر عمر فنا نماند نک عمر بقا		عشق آب حیاتست در این آب درآ		هر قطره از این بحر حیاتست جدا
گر من میرم مرا بیارید شما		مرده بنگار من سپارید شما		گر بوسه دهد بر لب پوسیدهٔ من		گر زنده شوم عجب مدارید شما
کوتاه کند زمانه این دمدمه را		وز هم بدرد گرگ فنا این رمه را		اندر سر هر کسی غروریست ولی		سیل اجل قفا زند این همه را
گویم که کیست روح‌افزا مرا		آنکس که بداد جان ز آغاز مرا		گه چشم مرا چو باز بر می‌بندد		گه بگشاید به صید چون باز مرا
گه می‌گفتم که من امیرم خود را		گه ناله‌کنان که من اسیرم خود را		آن رفت و از این پس نپذیرم خود را		بگرفتم این که من نگیرم خود را
لاحول ولا دور کند آن غم را		گر دیو رسد جان بنی آدم را		آن کز دم لاحول ولا غمگین شد		لا حول ولا فزون کند آن دم را
ما اطیب ما الذما احلانا		کنا مهجا ولم نکن ابدانا		این شأبنا کرامة مولانا		یعفو و یعیدنا کما ابدنا
من تجربه کردم صنم خوش‌خو را		سیلاب سیه تیره نکرد آنجو را		یک روز گره نبست او ابرو را		دارم بیمرگ و زندگانی او را
من ذره و خورشید لقائی تو مرا		بیمار غمم عین دوائی تو مرا		بی‌بال و پراندر پی تو می‌پرم		من کاه شدم چو کهربائی تو مرا
منصور بدآن خواجه که در راه خدا		از پنبهٔ تن جامهٔ جان کرد جدا		منصور کجا گفت اناالحق می‌گفت		منصور کجا بود خدا بود خدا
مولای اناالتائب مما سلفا		هل تقبل عذر عاشق قد تلفا		این کان ندامتی صدودا و جفا		مولای عفی‌الله عفی‌الله عفا
می‌آمد یار مست و تنها تنها		با نرگس پرخمار رعنا رعنا		جستم که یکی بوسه ستانم ز لبش		فریاد برآورد که یغما یغما
نور فلکست این تن خاکی ما		رشک ملک آمدست چالاکی ما		که رشک برد فرشته از پاکی ما		که بگریزد دیو ز بیباکی ما
هان ای سفری عزم کجایست کجا		هرجا که روی نشسته‌ای در دل ما		چندان غم دریاست ترا چون ماهی		کافشاند لب خشک تو را در دریا
یک چند به تقلید گزیدم خود را		نادیده همی نام شنیدم خود را		در خود بودم زان نسزیدم خود را		از خود چو برون شدم بدیدم خود را
یک طرفه عصاست موسی این رمه را		یک لقمه کند چو بفکند این همه را		نی سور گذارد او و نی ملحمه را		هر عقل نکرد فهم این زمزمه را
آن لقمه که در دهان نگنجد به طلب		وان علم که در نشان نگنجد به طلب		سریست میان دل مردان خدای		جبریل در آن میان نگنجد به طلب
آنی که فلک با تو درآید به طرب		گر آدمیی شیفته گردد چه عجب		تا جان بودم بندگیت خواهم کرد		خواهی به طلب مر او خواهی مطلب
از بانگ سرافیل دمیده است رباب		تا زنده و تازه کرده دلهای کباب		آن سوداها که غرقه گشتند و فنا		چون ماهیکان برآمدند از تک آب
امروز چو هر روز خرابیم خراب		مگشا در اندیشه و برگیر رباب		صدگونه نماز است و رکوعست و سجود		آنرا که جمال دوست باشد محراب
امشب ز برای دل اصحاب مخسب		گوش شب را بگیر و برتاب مخسب		گویند که فتنه خفته بهتر باشد		بیدار بهی تو فتنه مشتاب مخسب
اندیشه مکن بکن تو خود را در خواب		کاندیشه ز روی مه حجابست حجاب		دل چون ماهست در دل اندیشه مدار		انداز تو اندیشه گری را در آب
اندیشه و غم را نبود هستی و تاب		آنجا که شرابست و ربابست و کباب		عیش ابدی نوش کنید ای اصحاب		چون سبزه و گل نهید لب بر لب آب
ای آنکه تو دیر آمده‌ای در کتاب		گر بشتابند کودکان تو مشتاب		گر مانده شدند قوم و از دست شدند		این دست تو است زود برگیر رباب
ای آنکه تو یوسف منی من یعقوب		ای آنکه تو صحت تنی من ایوب		من خود چه کسم ای همه را تو محبوب		من دست همی‌زنم تو پائی میکوب
ای دل دو سه شام تا سحرگاه مخسب		در فرقت آفتاب چون ماه مخسپ		چون دلو درین ظلمت چه ره می‌کرد		باشد که برآئی به سر چاه مخسب
ای روی ترا غلام گلنار مخسپ		وی رونق نوبهار و گلزار مخسب		ای نرگس پرخمار خونخوار مخسب		امشب شب عشرت است زنهار مخسب
ای ماه چنین شبی تو مهوار مخسب		در دور درآ چو چرخ دوار مخسب		بیداری ما چراغ عالم باشد		یک شب تو چراغ را نگهدار مخسب
این باد سحر محرم رازست مخسب		هنگام تفرع و نیاز است مخسب		بر خلق دو کون از ازل تا به ابد		این در که نبسته است باز است مخسب
ای یار که نیست همچو تو یار مخسب		وی آنکه ز تو راست شود کار مخسب		امشب ز تو صد شمع بخواهد افروخت		زنهار تو اندریم زنهار مخسب
بردار حجابها به یکبار امشب		یک موی ز هر دو کون مگذار امشب		دیروز حدیث جان و دل می‌گفتی		پیش تو نهیم کشته و زار امشب
بی‌جام در این دور شرابست شراب		بی‌دود در این سینه کبابست کباب		فریاد رباب عشق از زحمهٔ او است		زنهار مگو همین ربابست رباب
بی‌طاعت دین بهشت رحمان مطلب		بی‌خاتم حق ملک سلیمان مطلب		چون عاقبت کار اجل خواهد بود		آزار دل هیچ مسلمان مطلب
بیکار مشین درآ درآمیز شتاب		بیکار بدن به خور برد یا سوی خواب		از اهل سماع میرسد بانک رباب		آن حلقهٔ ذاهل شدگانرا دریاب
حاجت نبود مستی ما را به شراب		یا مجلس ما را طرب از چنگ و رباب		بی‌ساقی و بی‌شاهد و بی‌مطرب و نی		شوریده و مستیم چو مستان خراب
خواب آمد و در چشم نبد موضع خواب		زیرا ز تو چشم بود پرآتش و آب		شد جانب دل دیدددلی چون سیماب		شد جانب تن دید خراب و چه خراب
دانیکه چه میگوید این بانگ رباب		اندر پی من بیا و ره را دریاب		زیرا به خطا راه بری سوی صواب		زیرا به سال ره بری سوی جواب
در چشم آمد خیال آن در خوشاب		آن لحظه کزو اشک همی رفت شتاب		پنهان گفتم براز در گوش دو چشم		مهمان عزیز است بیفزای شراب
دل در هوس تو چون ربابست رباب		هر پاره ز سوز تو کبابست کباب		دلدار ز درد ما اگر خاموش است		در خاموشی دو صد جوابست جواب
ساقی در ده برای دیدار صواب		زان باده که او نه خاک دیده است و نه آب		بیمار بدن نیم که بیمار دلم		شربت چه بود شراب در ده تو شراب
سبحان‌الله من و تو ای در خوشاب		پیوسته مخالفیم اندر هر باب		من بخت توام که هیچ خوابم نبرد		تو بخت منی که برنیائی از خواب
شب گردم گرد شهر چون باد و چو آب		از گشتن گرد شهر کس ناید خواب		عقل است که چیزها از موضع جوید		تمییز و ادب مجو تو از مست و خراب
شب گشت درین سینه چه سوز است عجب		می‌پندارم کاول روز است عجب		در دیدهٔ عشق می‌نگنجد شب و روز		این دیدهٔ عشق دیده دوز است عجب
علمی که ترا گره گشاید به طلب		زان پیش که از تو جان برآید به طلب		آن نیست که هست مینماید بگذار		آن هست که نیست مینماید به طلب
گر آب حیات خوشگواری ای خواب		امشب بر ما کار نداری ای خواب		گر با عدد موی سر تست امشب		یکسر نبری و سر نخاری ای خواب
گرم آمد عاشقانه و چست شتاب		برتافته روح او ز گلزار صواب		بر جملهٔ قاضیان دوانید امروز		در جستن آب زندگی قاضی کاب
گر می‌خواهی بقا و پیروز مخسب		از آتش عشق دوست میسوز مخسب		صد شب خفتی و حاصل آن دیدی		از بهر خدا امشب تا روز مخسب
مستند مجردان اسرار امشب		در پرده نشسته‌اند با یار امشب		ای هستی بیگانه از این ره برخیز		زحمت باشد بودن اغیار امشب
هستم به وصال دوست دلشاد امشب		وز غصهٔ هجر گشته آزاد امشب		با یار بچرخم و دل میگوید		یارب که کلید صبح گم باد امشب
یارب یارب به حق تسبیح رباب		کش در تسبیح صد سالست و جواب		یارب به دل کباب و چشم پرآب		جوشان‌تر از آنیم که در خم، شراب
یاری کن و یار باش ای یار مخسب		ای بلبل سرمست به گلزار مخسب		یاران غریب را نگهدار مخسب		امشب شب بخشش است زنهار مخسب
آب حیوان در آب و گل پیدا نیست		در مهر دلت مهر گسل پیدا نیست		چندین خجل از کیست خجل پیدا نیست		این راه بزن که ره به دل پیدا نیست
آری صنما بهانه خود کم بودت		تا خواب بیامد و ز ما بر بودت		خوش خسب که من تا به سحر خواهم گفت		فریاد ز نرگسان خواب آلودت
آسوده کسی که در کم و بیشی نیست		در بند توانگری و درویشی نیست		فارغ ز غم جهان و از خلق جهان		با خویشتنش بدرهٔ خویشی نیست
آمد بر من چو در کفم زر پنداشت		چون دید که زر نیست وفا را بگذاشت		از حلقهٔ گوش او چنین پندارم		کانجا که زر است گوش میباید داشت
آن آتش ساده که ترا خورد و بکاست		آن ساده به از دو صد نگار زیبا است		آن آتش شهوت که چو صاف و ساده است		بنگر چه نگاران که از آن آتش خاست
آن بت که جمال و زینت مجلس ماست		در مجلس ما نیست ندانیم کجاست		سرویست بلند و قامتی دارد راست		کز قامت او قیامت از ما برخاست
آن پیش روی که جان او پیش صف است		داند که تو بحری و جهان همچو کفست		بی‌دف و نیی، رقص کند عاشق تو		امشب چه کند که هر طرف نای و دفست
آن تلخ سخنها که چنان دل شکن است		انصاف بده چه لایق آن دهن است		شیرین لب او تلخ نگفتی هرگز		این بی‌نمکی ز شور بختی منست
آنجا که توئی همه غم و جنگ و جفاست		چون غرقهٔ ما شدی همه لطف و وفاست		گر راست شوی هر آنچه ماراست تراست		ور راست نه‌ای چپ ترا گیرم راست
آن جان که از او دلبر ما شادانست		پیوسته سرش سبز و لبش خندان است		اندازهٔ جان نیست چنان لطف و جمال		آهسته بگوئیم مگر جانانست
آن جاه و جمالی که جهان‌افروز است		وان صورت پنهان که طرب را روز است		امروز چو با ما است درو آویزیم		دی رفت و پریر رفت که روز امروز است
آن چشم فراز از پی تاب شده است		تا ظن نبری که فتنه در خواب شده است		صد آب ز چشم ما روان کردی دی		امروز نگر که صد روان آب شده است
آن چشم که خون گشت غم او را جفت است		زو خواب طمع مدار کوکی خفته است		پندارد کاین نیز نهایت دارد		ای بیخبر از عشق که این را گفته است
آن چیست کز او سماعها را شرف است		وان چیست که چون رود محل تلف است		می‌آید و میرود نهان تا دانند		کاین ذوق و سماعها نه از نای و دف است
آن چیست که لذتست از او در صورت		وان چیست که بی‌او است مکدر صورت		یک لحظه نهان شود ز صورت آن چیز		یک لحظه ز لامکان زند بر صورت
آن خواجه که بار او همه قند تر است		از مستی خود ز قند خود بیخبر است		گفتم که ازین شکر نصیبم ندهی		نی گفت ندانست که آن نیشکر است
آن دم که مرا بگرد تو دورانست		ساقی و شراب و قدح و دور، آنست		واندم که ترا تجلی احسانست		جان در حیرت چو موسی عمرانست
آن را که بود کار نه زین یارانست		کاین پیشهٔ ما پیشهٔ بیکارانست		این راه که راه دزد و عیارانست		چه جای توانگران و زردارانست
آن را که خدای چون تو یاری داده است		او را دل و جان و بیقراری داده است		زنهار طمع مدار زانکس کاری		زیرا که خداش طرفه کاری داده است
آن را که غمی باشد و بتواند گفت		گر از دل خود بگفت بتواند رفت		این طرفه گلی نگر که ما را بشکفت		نه رنگ توان نمود و نه بوی نهفت
آن روح که بسته بود در نقش صفات		از پرتو مصطفی درآمد بر ذات		واندم که روان گشت ز شادی میگفت		شادی روان مصطفی را صلوات
آن روی ترش نیست چنینش فعل است		می‌گوید و میخورد در اینش فعل است		آنکس که بر این چرخ برینش فعل است		این نیست عجب که در زمینش فعل است
آن سایهٔ تو جایگه و خانهٔ ما است		وان زلف تو بند دل دیوانهٔ ما است		هر گوشه یکی شمع و دو سه پروانه است		اما نه چو شمع که پروانهٔ ما است
آن شاه که خاک پای او تاج سر است		گفتم که فراق تو ز مرگم بتر است		اینک رخ زرد من گوا گفت برو		رخ را چه گلست کار او همچو زر است
آن شب که ترا به خواب بینم پیداست		چون روز شود چو روز دل پرغوغاست		آن پیل که دوش خواب هندستان دید		از بند بجست طاقت آن پیل کراست
آن شه که ز چاکران بدخو نگریخت		وز بی‌ادبی و جرم صد تو نگریخت		او را تو نگوی لطف، دریا گویش		بگریخت ز ما دیو سیه او نگریخت
آن عشق مجرد سوی صحرا می‌تاخت		دیدش دل من ز کر و فرش بشناخت		با خود می‌گفت چون ز صورت برهم		با صورت عشق عشقها خواهم باخت
آن قاضی ما چو دیگران قاضی نیست		میلش بسوی اطلس مقراضی نیست		شد قاضی ما عاشق از روز ازل		با غیر قضای عشق او راضی نیست
آنکس که امید یاری غم داده است		هان تا نخوری که او ترا دم داده است		در روز خوشی همه جهان یار تواند		یار شب غم نشان کسی کم داده است
آنکس که بروی خواب او رشک پریست		آمد سحری و بر دل من نگریست		او گریه و من گریه که تا آمد صبح		پرسید کز این هر دو عجب عاشق کیست
آنکس که ترا به چشم ظاهر دیده است		بر سبلت و ریش خویشتن خندیده است		وانکس که ترا ز خود قیاسی گیرد		آن مسکین را چه خارها در دیده است
آنکس که درون سینه را دل پنداشت		گامی دو سه رفت و جمله حاصل پنداشت		تسبیح و سجاده توبه و زهد و ورع		این جمله رهست خواجه منزل پنداشت
آنکس که ز سر عاشقی باخبر است		فاش است میان عاشقان مشتهر است		وانکس که ز ناموس نهان میدارد		پیداست که در فراق زیر و زبر است
آنکس که سرت برید غمخوار تو اوست		وان کو کلهت نهاد طرار تو اوست		وانکس که ترا بار دهد بار تو اوست		وانکس که ترا بی‌تو کند یار تو اوست
آنکو ز نهال هوست شبخیزانست		چون مست بهر شاخ در آویزنست		کز شاخ طرب حاملهٔ فرزند است		کو قرهٔ عین طرب‌انگیزانست
آن نور مبین که در جبین ما هست		وان ض یقین که در دل آگاهست		این جملهٔ نور بلکه نور همه نور		از نور محمد رسول‌الله است
آواز تو ارمغان نفخ صور است		زان قوت و قوت هر دل رنجور است		آواز بلند کن کهتا پست شوند		هرجا که امیریست و یا مأمور است
از بسکه دل تو دام حیلت افراخت		خود را و ترا ز چشم رحمت انداخت		مانندهٔ فرعون خدا را نشناخت		چون برق گرفت عالمی را بگداخت
از بی‌یاری ظریفتر یاری نیست		وز بی‌کاری لطیفتر کاری نیست		هرکس که ز عیاری و حیله ببرید		والله که چو او زیرک و عیاری نیست
از جمله طمع بریدنم آسانست		الا ز کسی که جان ما را جانست		از هرکه کسی برد برای تو برد		از تو که برد دمی کرا امکان است
از حلقهٔ گوش از دلم باخبر است		در حلقهٔ او دل از همه حلقه‌تر است		زیر و زبر چرخ پر است از غم او		هر ذره چو آفتاب زیر و زبر است
از دوستی دوست نگنجم در پوست		در پوست نگنجم که شهم سخت نکوست		هرگز نزید به کام عاشق معشوق		معشوق که بر مراد عاشق زید اوست
از دیدن اغیار چو ما را مدد است		پس فرد نه‌ایم و کار ما در عدد است		از نیک و بد آگهیم و این نیک و بد است		هردل که نه بی‌خود است زیر لگد است
از عهد مگو که او نه بر پای منست		چون زلف تو عهد من شکن در شکن است		زان بند شکن مگو که اندر لب تست		یا زان آتش که از لبت در دهن است
از کفر و ز اسلام برون صحرائیست		ما را به میان آن فضا سودائیست		عارف چو بدان رسید سر را بنهد		نه کفر و نه اسلام و نه آنجا جائیست
از نوح سفینه ایست میراث نجات		گردان و روان میانهٔ بحر حیات		اندر دل از آن بحر برسته است نبات		اما چون دل نه نقش دارد نه جهات
العین لفقدکم کثیرالعبرات		والقلب لذکرکم کثیرالحسرات		هل یرجع من زماننا ما قدفات		هیهات و هل فات زمان هیهات
افغان کردم بر آن فغانم می‌سوخت		خامش کردم چو خامشانم می‌سوخت		از جمله کرانه‌ها برون کرد مرا		رفتم به میان و در میانم می‌سوخت
افکند مرا دلم به غوغا و گریخت		جان آمد و هم از سر سودا و گریخت		آن زهرهٔ بی‌زهره چو دید آتش من		بربط بنهاد زود برجا و گریخت
امروز چه روز است که خورشید دوتاست		امروز ز روزها برونست و جداست		از چرخ بخاکیان نثار است و صداست		کای دلشدگان مژده که این روز شماست
امروز در این خانه کسی رقصانست		که کل کمال پیش او نقصانست		ور در تو ز انکار رگی جنبانست		آنماه در انکار تو هم تابانست
امروز من و جام صبوحی در دست		میافتم و میخیزم و میگردم مست		با سرو بلند خویش من مستم و پست		من نیست شوم تا نبود جزوی هست
امروز مهم دست زنان آمده است		پیدا و نهان چو نقش جان آمده است		مست و خوش و شنگ و بی‌امان آمده است		زانروی چنینم که چنان آمده است
امشب آمد خیال آن دلبر چست		در خانهٔ تن مقام دل را میجست		دل را چو بیافت زود خنجر بکشید		زد بر دل من که دست و بازوش درست
امشب شب آن دولت بی‌پایانست		شب نیست عروسی خداجویانست		آن جفت لطیف با یکی گویانست		امشب تتق خوش نکو رویانست
امشب شب آنست که جان شبهاست		امشب شب آنست که حاجات رواست		امشب شب بخشایش و انعام و عطاست		امشب شب آنست که همراز خداست
امشب شب من بسی ضعیف و زار است		امشب شب پرداختن اسرار است		اسرار دلم جمله خیال یار است		ای شب بگذر زود که ما را کار است
امشب منم و طواف کاشانهٔ دوست		میگردم تا بصبح در خانهٔ دوست		زیرا که بهر صبوح موسوم شده است		کاین کاسهٔ سر بدست پیمانهٔ اوست
امشب هردل که همچو مه در طلب است		مانندهٔ زهره او حریف طرب است		از آرزوی لبش مرا جان بلب است		ایزد داند خموش کاین شب چه شب است
اندر دل من درون و بیرون همه او است		اندر تن من جان و رگ و خون همه اوست		اینجای چگونه کفر و ایمان گنجد		بی‌چون باشد و جود من چون همه اوست
اندر سر ما همت کاری دگر است		معشوقه خوب ما نگاری دگر است		والله که بعشق نیز قانع نشویم		ما را پس از این خزان بهاری دگر است
انصاف بده که عشق نیکوکار است		زانست خلل که طبع بدکردار است		تو شهوت خویش را لقب عشق نهی		از شعوت تا عشق ره بسیار است
او پاک شده است و خام ار در حرم است		در کیسه بدان رود که نقد درم است		قلاب نشاید که شود با او یار		از ضد بجهد یکی اگر محترم است
ای آب حیات قطره از آب رخت		وی ماه فلک یک اثر از تاب رخت		گفتم که شب دراز خواهم مهتاب		آن شب شب زلف تست و مهتاب رخت
ای آمده بامداد شوریده و مست		پیداست که باده دوش گیرا بوده است		امروز خرابی و نه روز گشتست		مستک مستک بخانه اولیست نشست
ای آنکه درینجهان چو تو پاکی نیست		زیبا و لطیف و چست و چالاکی نیست		زین طعنه در اینراه بسی خواهد بود		با ما تو چگونه‌ای دگر باکی نیست
ای بنده بدانکه خواجهٔ شرق اینست		از ابر گهربار ازل برق اینست		تو هرچه بگوئی از قیاسی گوئی		او قصه ز دیده میکند فرق اینست
ای بی‌خبر از مغز شده غره بپوست		هشدار که در میان جانداری دوست		حس مغز تنست و مغز حست جانست		چون از تن و حس و جان گذشتی همه اوست
ای تن تو نمیری که چنان جان با تست		ای کفر طرب‌فزا، که ایمان با تست		هرچند که از زن صفتان خسته شدی		مردی به صفت همت مردان با تست
ای جان جهان جان و جهان باقی نیست		جز عشق قدیم شاهد و ساقی نیست		بر کعبهٔ نیستی طوافی دارد		عاشق چو ز کعبه است آفاقی نیست
ای جان خبرت هست که جانان تو کیست		وی دل خبرت هست که مهمان تو کیست		ای تن که بهر حیله رهی میجوئی		او میکشدت ببین که جویان تو کیست
ای جان ز دل تو بر دل من راهست		وز جستن آن در دل من آگاه است		زیرا دل من چو آب صافی خوش است		آب صافی آینه‌دار ماه است
ای حسرت خوبان جهان روی خوشت		وی قبلهٔ زاهدان دو ابروی خوشت		از جمله صفات خویش عریان گشتم		تا غوطه خورم برهنه در جوی خوشت
ای خرمنت از سنبلهٔ آب حیات		انبار جهان پر است از تخم موات		ز انبار نخواهم که پر است از خیرات		بر خرمن من خود نویسم امشب تو برات
ای خواجه ترا غم جمال و جاهست		و اندیشهٔ باغ و راغ و خرمنگاهست		ما سوختگان عالم توحیدیم		ما را سر لا اله الا الله است
ای در دل من نشسته شد وقت نشست		ای توبه شکن رسید هنگام شکست		آن بادهٔ گلرنگ چنین رنگی بست		وقت است که چون گل برود دست بدست
ای دل تا ریش و خسته میدارندت		دیوانه و پای بسته میدارندت		مانندهٔ دانه‌ای که مغزی داری		پیوسته از آن شکسته میدارندت
ای دل تو و درد او که درمان اینست		غم میخور و دم مزن که فرمان اینست		گر پای بر آرزو نهادی یکچند		کشتی سگ نفس را و قربان اینست
ای دوست مکن که روزها را فرداست		نیکی و بدی چو روز روشن پیداست		در مذهب عاشقی خیانت نه رواست		من راست روم تو کژ روی ناید راست
ای ذکر تو مانع تماشای تو دوست		برق رخ تو نقاب سیمای تو دوست		با یاد لبت از لب تو محرومم		ای یاد لبت حجاب لبهای تو دوست
ای ساقی اگر سعادتی هست تراست		جانی و دلی و جان و دل مست تراست		اندر سر ما عشق تو پا میکوبد		دستی میزن که تا ابد دست تراست
ای ساقی جان مطرب ما را چه شده است		چون می‌نزند رهی ره او که زده است		او میداند که عشق را نیک و بد است		نیک و بد عشق را ز مطرب مدد است
ای شب چه شبی که روزها چاکر تست		تو دریائی و جان جان اخگر تست		اندر دل من شعله زنانست امشب		آن آتش و آن فتنه که اندر سر تست
ای شب ز می تو مر مرا مستی نیست		بیخوابی من گزاف و سردستی نیست		خوابم چو ملک بر آسمان پریده‌ست		زیرا جسدم بسی درین پستی نیست
ای طالب اگر ترا سر این راهست		واندر سر تو هوای این درگاهست		مفتاح فتوح اهل حق دانی چیست		خوش گفتن لا اله الا الله است
ای عقل برو که عاقل اینجا نیست		گر موی شوی موی ترا گنجانیست		روز آمد و روز هر چراغی که فروخت		در شعلهٔ آفتاب جز رسوا نیست
ای فکر تو بر بسته نه پایت باز است		آخر حرکت نیز که دیدی راز است		اندر حرکت قبض یقین بسط شود		آب چه و آب جو بدین ممتاز است
ای کز تو دلم پر سمن و یاسمنست		وز دولت تو کیست که او همچو منست		برخاستن از جان و جهان مشکل نیست		مشکل ز سر کوی تو برخاستن است
ای لعل و عقیق و در و دریا و درست		فارغ از جای و پای بر جا و درست		ای خواجهٔ روح و روح‌افزا و درست		دیر آمدنت رواست دیرآ و درست
این بانگ خوش از جانب کیوان منست		این بوی خوش از گلشن و بستان منست		آن چیز که او بر دل و بر جان منست		تا بر رود او کجا رود آن منست
این چرخ غلام طبع خود رایهٔ ماست		هستی ز برای نیستی مایهٔ ماست		اندر پس پرده‌ها یکی دایهٔ ماست		ما آمده نیستیم این سایهٔ ماست
این چرخ و فلکها که حد بینش ماست		در دست تصرف خدا کم ز عصاست		هر ذره و قطره گر نهنگی گردد		آن جمله مثال ماهیی در دریاست
این جمله شرابهای بی‌جام کراست		ما مرغ گرفته‌ایم این دام کراست		از بهر نثار عاشقان هر نفسی		چندین شکر و پسته و بادام کراست
این جو که تراست هر کسی جویان نیست		هر چرخ ز آب جوی تو گردان نیست		هرکس نکشد کمان کمان ارزان نیست		رستم باید که کار نامردان نیست
این سینهٔ پرمشغله از مکتب اوست		و امروز که بیمار شدم از تب اوست		پرهیز کنم ز هرچه فرمود طبیب		جز از می و شکری که آن از لب اوست
این شکل سفالین تنم جام دلست		و اندیشهٔ پخته‌ام می خام دلست		این دانهٔ دانش همگی دام دلست		این من گفتم و لیک پیغام دلست
این عشق شهست و رایتش پیدا نیست		قرآن حقست و آیتش پیدا نیست		هر عاشق از این صیاد تیری خورده است		خون میرود و جراحتش پیدا نیست
این غمزه که میرنی ز نوری دگر است		و اندیشه که میکنی عبوری دگر است		هر چند دهن زدن ز شیرینی اوست		این دست که میزنی ز شوری دگر است
این فتنه که اندر دل تنگ است ز چیست		وین عشق که قد از او چو چنگست ز چیست		وین دل که در این قالب من هر شب و روز		با من ز برای او به جنگست ز چیست
این فصل بهار نیست فصلی دگر است		مخموری هر چشم ز وصلی دگر است		هرچند که جمله شاخها رقصانند		جنبیدن هر شاخ ز اصلی دگر است
این گرمابه که خانهٔ دیوانست		خلوتگه و آرامگه شیطانست		دروی پریی، پری رخی پنهانست		پس کفر یقین کمینگه ایمانست
این مستی من ز بادهٔ حمرا نیست		وین باده به جز در قدح سودا نیست		تو آمده‌ای که بادهٔ من ریزی		من آن باشم که باده‌ام پیدا نیست
این من نه منم آنکه منم گوئی کیست		گویا نه منم در دهنم گوئی کیست		من پیرهنی بیش نیم سر تا پای		آن کس که منش پیرهنم گوئی کیست
این نعره عاشقان ز شمع طرب است		شمع آمد و پروانه خموش این عجب است		اینک شمعی که برتر از روز و شب است		بشتاب ای جان که شمع دل جان طلب است
این همدم اندرون که دم میدهدت		امید رسیدن به حرم می‌دهدت		تو تا دم آخرین دم او میخور		کان عشوه نباشد ز کرم میدهدت
ای هر بیدار با خبرهای تو خفت		ای هرکه بخفت در بر لطف تو خفت		ای آنکه به جز تو نیست پیدا و نهفت		از بیم تو بیش از این نمیرم گفت
ای هرچه صدف بستهٔ دریای لبت		وی هرچه گهر فتاده در پای لبت		از راهزنان رسیده جانم تا لب		گر ره ندهی وای من و وای لبت
ای همچو خر و گاو که و جو طلبت		تا چند کند سایس گردون ادبت		لب چند دراز میکنی سوی لبش		هر گنده دهان چشیده از طعم لبت
با تو سخنان بیزبان خواهم گفت		از جملهٔ گوشها نهان خواهم گفت		جز گوش تو نشنود حدیث من کس		هرچند میان مردمان خواهم گفت
با جان دو روزه تو چنان گشتی جفت		با تو سخن مرگ نمی‌شاید گفت		جان طالب منزلست و منزل مرگست		اما خر تو میانهٔ راه بخفت
باد آمد و گل بر سر میخواران ریخت		یار آمد و می در قدح یاران ریخت		از سنبل تر رونق عطاران برد		وز نرگس مست خون هشیاران ریخت
با دشمن تو چو یار بسیار نشست		با یار نشایدت دگربار نشست		پرهیز از آن گلی که با خار نشست		بگریز از آن مگس که بر مار نشست
با دل گفتم که دل از او جیحونست		دلبر ترش است و با تو دیگر گونست		خندید دلم گفت که این افسونست		آخر شکر ترش ببینم چونست
باران به سر گرم دلی بر میریخت		بسیار چو ریخت چست در خانه گریخت		پر میزد خوش بطی که آن بر من ریز		کاین جان مرا خدای از آب انگیخت
با روز بجنگیم که چون روز گذشت		چون سیل به جویبار و چون باد بدشت		امشب بنشینیم چون آن مه بگرفت		تا روز همی زنیم طاس و لب طشت
بازآی که یار بر سر پیمانست		از مهر تو برنگشت صد چندانست		تو بر سر مهری که ترا یکجانست		او چون باشد که جان جان جانست
با شاه هر آنکسی که در خرگاهست		آن از کرم و لطف و عطای شاهست		با شاه کجا رسی بهر بیخویشی		زانجانب بیخودی هزاران راهست
با شب گفتم گر بمهت ایمانست		این زود گذشتن تو از نقصانست		شب روی به من کرد و چنین عذری گفت		ما را چه گنه چو عشق بی‌پایانست
تا شب میگو که روز ما را شب نیست		در مذهب عشق و عشق را مذهب نیست		عشق آن بحریست کش کران ولب نیست		بس غرقه شوند و ناله و یارب نیست
با عشق کلاه بر کمر دوز خوش است		با نالهٔ سرنای جگرسوز خوش است		ای مطرب چنگ و نای را تا بسحر		بنواز بر این صفت که تا روز خوش است
با عشق نشین که گوهر کان تو است		آنکس را جو که تا ابد آن تو است		آنرا بمخوان جان که غم جان تو است		بر خویش حرام کن اگر نان تو است
با ما ز ازل رفته قراری دگر است		این عالم اجساد دیاری دگر است		ای زاهد شبخیز تو مغرور نماز		بیرون ز نماز روزگاری دگر است
با نی گفتم که بر تو بیداد ز کیست		بی‌هیچ زیان ناله و فریاد تو چیست		گفتا که ز شکری بریدند مرا		بی‌ناله و فریاد نمیدانم زیست
با هرکه نشستی و نشد جمع دلت		وز تو نرمید زحمت آب و گلت		زنهار تو پرهیز کن از صحبت او		ورنی نکند جان کریمان بحلت
با هستی و نیستیم بیگانگی است		وز هر دو بریدیم نه مردانگی است		گر من ز عجایبی که در دل دارم		دیوانه نمی‌شوم ز دیوانگی است
پای تو گرفته‌ام ندارم ز تو دست		درمان ز که جویم که دلم مهر تو خست		هی طعنه زنی که بر جگر آبت نیست		گر بر جگر نیست چه شد بر مژه هست
پائی که همی رفت به شبستان سر مست		دستی که همی چید ز گل دسته بدست		از بند و گشاد دهن دام اجل		آن دست بریده گشت و آن پای شکست
برجه که سماع روح برپای شده است		وان دف چو شکر حریف آن نای شده است		سودای قدیم آتش افزای شده است		آن های تو کو که وقت هیهات شده است
برخیز و طواف کن بر آن قطب نجات		مانندهٔ حاجیان به کعبه و به عرفات		چه چسبیدی تو بر زمین چون گل تر		آخر حرکات شد کلید برکات
برکان شکر چند مگس را غوغاست		کی کان شکر را به مگسها پرواست		مرغی که بر آن کوه نشست و برخاست		بنگر که بر آن کوه چه افزود و چه کاست
بر ما رقم خطا پرستی همه هست		بدنامی و عشق و شور و مستی همه هست		ای دوست چو از میانه مقصود توئی		جای گله نیست چون تو هستی همه هست
بر من در وصل بسته میدارد دوست		دل را بعنا شکسته میدارد دوست		زین پس من و دلشکستگی بر در او		چون دوست دل شکسته میدارد دوست
پرورد به ناز و نعمت آن دوست مرا		بردوخت مرقع از رگ و پوست مرا		تن خرقه و اندر آن دل من صوفی		عالم همه خانقاه و شیخ او است مرا
بر هر جائیکه سرنهم مسجود او است		در شش جهت و برون شش، معبود اوست		باغ و گل و بلبل و سماع و شاهد		این جمله بهانه و همه مقصود اوست
بر جزوم نشان معشوق منست		هر پارهٔ من زبان معشوق منست		چون چنگ منم در بر او تکیه زده		این ناله‌ام از بنان معشوق منست
بستم سر خم باده و بوی برفت		آن بوی بهر ره و بهر کوی برفت		خون دلها ز بوش چون جوی برفت		زان سوی که آمد به همان سوی برفت
بگذشت سوار غیب و گردی برخاست		او رفت ز جای و گرد او هم برخاست		تو راست نگر نظر مکن از چپ و راست		گردش اینجا و مرد در دار بقاست
بگرفت دلت زانکه ترا دل نگرفت		وآنرا که گرفت دل غم گل نگرفت		باری دل من جز صفت گل نگرفت		بی‌حاصلیم جز ره حاصل نگرفت
پس بر به جهانی که چو خون در رگ ماست		خون چون خسبد خاصه که خون در رگ ماست		غم نیستکه آثار جنون در رگ ما است		زیرا که فسونگر و فسون در رگ ماست
بیچاره‌تر از عاشق بیصبر کجاست		کاین عشق گرفتاری بی‌هیچ دواست		درمان غم عشق نه صبر و نه ریاست		در عشق حقیقی نه وفا و نه جفاست
بی‌دیده اگر راه روی عین خطاست		بر دیده اگر تکیه زدی تیر بلاست		در صومعه و مدرسه از راه مجاز		آنرا که نه جا است تو چه دانی که کجاست
بیرون ز تن و جان و روان درویش است		برتر ز زمین و آسمان درویش است		مقصود خدا نبود بس خلق جهان		مقصود خدا از این جهان درویش است
بیرون ز جهان کفر و ایمان جائیست		کانجا نه مقام هر تر و رعنائیست		جان باید داد و دل بشکرانهٔ جان		آنرا که تمنای چنین مأوائیست
بیرون ز جهان و جان یکی دایهٔ ماست		دانستن او نه درخور پایهٔ ماست		در معرفتش همین قدر دانم		ما سایه اوئیم و جهان سایه ماست
بی‌یار نماند هرکه با یار بساخت		مفلس نشد آنکه با خریدار بساخت		مه نور از آن گرفت کز شب نرمید		گل بوی از آن یافت که با خار بساخت
تا این فلک آینه‌گون بر کار است		اندریم عشق موج خون در کار است		روزی آید برون و روزی ناید		اما شب و روز اندرون در کار است
تا با تو ز هستی تو هستی باقیست		ایمن منشین که بت‌پرستی باقیست		گیرم بت پندار شکستی آخر		آن بت که ز پندار برستی باقیست
تا چهرهٔ آفتاب جان رخشانست		صوفی به مثال ذره‌ها رقصانست		گویند که این وسوسهٔ شیطانست		شیطان لطیف است و حیات جانست
تا حاصل دردم سبب درمان گشت		پستیم بلندی شد و کفر ایمان گشت		جان و دل و تن حجاب ره بود کنون		تن دل شد و دل جان شد و جان جانان گشت
تا در دل من صورت آن رشک پریست		دلشاد چو من در همهٔ عالم کیست		والله که به جز شاد نمیدانم زیست		غم میشنوم ولی نمیدانم چیست
تا تن نبری دور زمانم کشته است		آن چشمهٔ آب حیوانم کشته است		او نیست عجب که دشمن جانش کشت		من بوالعجبم که جان جانم کشته است
تا ظن نبری که این زمین بیهوشست		بیدار دو چشم بسته چون خرگوشست		چون دیک هزار کف بسر می‌آرد		تا خلق ندانند که او در جوشست
تا عرش ز سودای رخش ولوله‌هاست		در سینه ز بازار رخش غلغله‌هاست		از بادهٔ او بر کف جان بلبله‌هاست		در گردن دل ز زلف او سلسله‌هاست
تا من بزیم پیشه و کارم اینست		صیاد نیم صید و شکارم اینست		روزم اینست و روزگارم اینست		آرام و قرار و غمگسارم اینست
تا مهر نگار باوفایم بگرفت		من بودم و او چو کیمیایم بگرفت		او را به هزار دست جویان گشتم		او دست دراز کرد و پایم بگرفت
تنها نه همین خنده و سیماش خوشست		خشم و سقط و طعنه و صفراش خوشست		سر خواستهٔ گر بدهم یا ندهم		سر را محلی نیست تقاضاش خوشست
توبه چکنم که توبه‌ام سایهٔ تست		بار سر توبه جمله سرمایهٔ توست		بدتر گنهی بپیش تو توبه بود		کو آن توبه که لایق پایهٔ تست
توبه کردم که تا جانم برجاست		من کج نروم نگردم از سیرت راست		چندانکه نظر همی کنم از چپ و راست		جمله چپ و راست و راست و چپ دلبر ماست
توبه که دل خویش چو آهن کرده است		در کشتن بنده چشم روشن کرده است		چون زلف تو هرچند شکن در شکنست		با توبه همان کند که با من کرده است
تو سیر شدی من نشدم درمان چیست		بنما عوض خود عوض جانان چیست		گفتی که به صبر آخر ایمان داری		ای بندهٔ ایمان به جز او ایمان چیست
تو کان جهانی و جهان نیم جو است		تو اصل جهانی و جهان از تو نو است		گر مشعله جهانی و شمع بگیرد عالم		بی‌آهن و سنگ آن به بادی گرو است
تهدید عدو چه بشنود عاشق راست		میراند خر تیز بدان سو که خداست		نتوان به گمان دشمن از دوست برید		نتوان به خیالی ز حقیقت برخاست
جانا غم تو ز هرچه گویی بتر است		رنج دل و تاب تن و سوز جگر است		از هرچه خورند کم شود جز غم تو		تا بیشترش همی خورم بیشتر است
جانم بر آن جان جهان رو کرده است		هم قبله و هم کعبه بدانسو کرده است		ما را ملک‌العرش چنین خو کرده است		کار او دارد که او چنین رو کرده است
جان و سر آن یار که او پرده‌در است		این حلقهٔ در بزن که در پرده‌در است		گر پرده‌در است یار و گر پرده‌در است		این پرده نه پرده است که این پرده‌در است
جانی که به راه عشق تو در خطر است		بس دیده ز جاهلی بر او نوحه‌گر است		حاصل چشمی که بیندش نشناسد		کو را بر رخ هزار صاحب خبر است
جانی که حریف بود بیگانه شده است		عقلی که طبیب بود دیوانه شده است		شاهان همه گنجها بویرانه نهند		ویرانهٔ ما ز گنج ویرانه شده است
جانی که شراب عشق ز آن سو خورده است		وز شیره و باغ آن نکورو خورده‌است		آن باغ گلوی جان بگیرد گوید		خونش ریزم که خون ما او خورده است
جانی و جهانی و جهان با تو خوش است		ور زخم زنی زخم سنان با تو خوش است		خود معدن کیمیاست خاک از کف تو		هرچند که ناخوشست آن با تو خوش است
حسنت که همه جهان فسونش بگرفت		درد حسد حسود چونش بگرفت		سرخی رخت ز گرمی و خشکی نیست		از بس عاشق که کشت خونش بگرفت
چشم تو ز روزگار خونریزتر است		تیر مژهٔ تو از سنان تیزتر است		رازی که بگفته‌ای بگوشم واگوی		زانروی که گوش من گرانخیزتر است
چشمی دارم همه پر از صورت دوست		با دیده مرا خوشست چون دوست در اوست		از دیده دوست فرق کردن نه نکوست		یا دوست به جای دیده یا دیده خود اوست
چنگی صنمی که ساز چنگش بنواست		بر چنگ ترانه‌ای همی زد شبها است		کیم بر تو غزلسرایان روزی		وان قول مخالفش نمی‌آید راست
چون دانستم که عشق پیوست منست		وان زلف هزار شاخ در دست منست		هرچند که دی مست قدح میبودم		امروز چنانم که قدح مست منست
خون دلبر من میان دلداران نیست		او را چون جهان هلاکت و پایان نیست		گر خیره‌سری زنخ زند گو میزن		معشوق ازین لطیفتر امکان نیست
چون دید مرا مست بهم برزد دست		گفتا که شکست توبه بازآمد مست		چون شیشه گریست توبهٔ ما پیوست		دشوار توان کردن و آسان بشکست
چونی که ترش مگر شکربارت نیست		یا هست شکر ولی خریدارت نیست		یا کار نمیدانی و سرگشته شدی		یا میدانی ز کاسدی کارت نیست
چیزیست که در تو بیتو جویان ویست		در خاک تو دریست که از کان ویست		مانندهٔ گوی اسب چوگان ویست		آن دارد و آن دارد و آن آن ویست
حاشا که به عالم از تو خوشتر یاریست		یا خوبتر از دیدن رویت کاریست		اندر دو جهان دلبر و یارم تو بسی		هم پرتو تست هر کجا دلداریست
حاشا که دلم ز شب‌نشینی سیر است		یا ساقی ما بی‌مدد و ادبیر است		از خواب چو سایه عقل‌ها سر زیر است		فردا ز پگه بیا که امشب دیر است
خاک قدمت سعادت جان من است		خاک از قدمت همه گل و یاسمن است		سر تا قدمت خاک ز تو میرویند		زان خاک قدم چه روی برداشتن است
خواهی که ترا کشف شود هستی دوست		بر رو به درون مغز و برخیز ز پوست		ذاتیست که گرد او حجب تو بر توست		او غرقهٔ خود هردو جهان غرقه در اوست
خویی به جهان خوبتر از خوی تو نیست		دل نیست که او معتکف کوی تو نیست		موی سر چیست جمله سرهای جهان		چون مینگرم فدای یک موی تو نیست
خورشید رخت ز آسمان بیرونست		چون حسن تو کز شرح و بیان بیرونست		عشق تو در درون جان من جا دارد		وین طرفه که از جان و جهان بیرونست
خورشید و ستارگان و بدرما اوست		بستان و سرای و صحن و صدر ما اوست		هم قبله و هم روزه و صبر ما اوست		عید رمضان و شب قدر ما اوست
خیزید که آن یار سعادت برخاست		خیزید که از عشق غرامت برخاست		خیزید که آن لطیف قامت برخاست		خیزید که امروز قیامت برخاست
دایم ز ولایت علی برخواهم گفت		چون روح قدس نادعلی خواهم گفت		تا روح شود غمی که بر جان منست		کل هم و غم سینجلی خواهم گفت
در باغ من ار سرو و اگر گلزار است		عکس قد و رخسارهٔ آندلدار است		بالله به نامی که ترا اقرار است		امروز مرا اگر رگی هشیار است
در بتکده تا خیال معشوهٔ ما است		رفتن به طواف کعبه در عین خطا است		گر کعبه از او بوی ندارد کنش است		با بوی وصال او کنش کعبهٔ ما است
در خواب مهی دوش روانم دیده است		با روی و لبی که روشنی دیده است		یا بر گل ترکان شکر جوشیده است		یا بر شکرستان گل تر روئیده است
در دایرهٔ وجود موجود علیست		اندر دو جهان مقصد و مقصود علیست		گر خانهٔ اعتقاد ویران نشدی		من فاش بگفتمی که معبود علیست
در دیدهٔ صورت ار ترا دامی هست		زان دم بگذر اگر ترا گامی هست		در هجده هزار عالم آنرا که دلیست		داند که نه جنبش و نه آرامی هست
در راه طلب عاقل و دیوانه یکیست		در شیوهٔ عشق خویش و بیگانه یکیست		آن را که شراب وصل جانان دادند		در مذهب او کعبه و بتخانه یکیست
در صورت تست آنچه معنا همه اوست		در معنی تست آنچه دعوا همه اوست		در کون و فساد چون عجب بنهادند		نوری که صلاح دین و دنیا همه اوست
در ظاهر و باطن آنچه خیر است و شر است		از حکم حقست و از قضا و قدر است		من جهد همی کنم قضا میگوید		بیرون ز کفایت تو کار دگر است
در عشق اگرچه که قدم بر قدم است		آنست قدم که آنقدم از قدم است		در خانهٔ نیست هست بینی بسیار		می‌مال دو چشم را که اکثر عدم است
در عشق تو هر حیله که کردم هیچست		هر خون جگر که بیتو خوردم هیچست		از درد تو هیچ روی درمانم نیست		درمان که کند مرا که دردم هیچست
در عشق که جز می بقا خوردن نیست		جز جان دادن دلیل جانبردن نیست		گفتم که ترا شناسم آنگه میرم		گفتا که شناسای مرا مردن نیست
در عهد و وفا چنانکه دلدار منست		خون باریدن بروز و شب کار منست		او یار دگر کرده و فارغ شسته		من شسته چو ابلهان که او یار منست
در کوی غم تو صبر بیفرمانست		در دیده ز اشک تو بر او حرمانست		دل راز تو دردهای بیدرمانست		با این همه راضیم سخن در جانست
در مجلس عشاق قراری دگر است		وین بادهٔ عشق را خماری دگر است		آن علم که در مدرسه حاصل کردند		کار دگر است و عشق کاری دگر است
در مرگ حیات اهل داد و دین است		وز مرگ روان پاک را تمکین است		آن مرگ لقاست نی جفا و کین است		نامرده همی میرد و مرگش این است
در من غم شبکور چرا پیچیده است		کوراست مگر و یا که کورم دیده است		من بر فلکم در آب و گل عکس منست		از آب کسی ستاره کی دزدیده است
درنه قدم ار چه راه بی‌پایانست		کز دور نظاره کار نامردانست		این راه زندگی دل حاصل کن		کاین زندگی تن صفت حیوانست
درنه قدمی که چشمه حیوانست		میگرد چو چرخ تا مهت گرانست		جانیست ترا بگرد حضرت گردان		این جان گردان ز گردش آن جانست
در وصل جمالش گل خندان منست		در هجر خیالش دل و ایمان منست		دل با من ومن با دل ازو درجنگیم		هریک گوئیم که آن صنم آن منست
درویشی و عاشقی به هم سلطانیست		گنجست غم عشق ولی پنهانیست		ویران کردم بدست خود خانهٔ دل		چون دانستم که گنج در ویرانیست
دستت دو و پایت دو و چشمت دو رواست		اما دل و معشوق دو باشند خطاست		معشوق بهانه است و معبود خداست		هرکس که دو پنداشت جهود و ترساست
دلتنگم و دیدار تو درمان منست		بیرنگ رخت زمانه زندان منست		بر هیچ دلی مباد و بر هیچ تنی		آنچ از غم هجران تو بر جان منست
دلدار اگر مرا بدراند پوست		افغان نکنم نگویم این درد از اوست		ما را همه دشمنند و تنها او دوست		از دوست بدشمنان بنالم نه نکوست
دلدار ز پرده‌ای کز آن سوسو نیست		می‌گفت بد من ارچه آتش خو نیست		چون دید مرا زود سخن گردانید		کو آن منست این سخن با او نیست
دلدار ظریف است و گناهنش اینست		زیبا و لطیف است و گناهش اینست		آخر بچه عیب می‌گریزند از او		از عیب عفیف است و گناهش اینست
دلدارم گفت کان فلان زنده ز چیست		جانش چو منم عجب که بیجان چون زیست		گریان گشتم گفت که اینطرفه‌تر است		بی‌من که دو دیدهٔ ویم چون بگریست
دل در بر من زنده برای غم تست		بیگانهٔ خلق و آشنای غم تست		لطفی است که می‌کند غمت با دل من		ورنه دل تنگ من چه جای غم تست
دل در بر هر که هست از دلبر ماست		هرجا جهد این برق از آن گوهر ماست		هر زر که در او مهر الست است و بلی		در هر کانی که هست آن زر زر ماست
دل رفت بر کسیکه بیماش خوش است		غم خوش نبود ولیک غمهاش خوش است		جان میطلبد نمیدهم روزی چند		جانرا محلی نیست تقاضاش خوش است
دل رفت و سر راه دل استان بگرفت		وز عشق دو زلف او بدندان بگرفت		پرسید کی تو چون دهان بگشادم		جست از دهنم راه بیابان بگرفت
دل یاد تو کرد چون به عشرت بنشست		جام از ساقی ربود و انداخت شکست		شوریده برون جست نه هشیار و نه مست		آوازه درافتاد که دیوانه شده است
دل یاد تو کرد چون طرب می انگیخت		والله که نخورد آنقدح را و بریخت		دل قالب مرده دید خود را بی‌تو		اینست سزای آنکه از جان بگریخت
دور است ز تو نظر بهانه اینست		کاین دیدهٔ ما هنوز صورت بین است		اهلیت روی تو ندارد لیکن		چون برکند از تو دل که جان شیرین است
دوش از سر لطف یار در من نگریست		گفتا بی‌ما چگونه توانی بزیست		گفتم به خدا چنانکه ماهی بی‌آب		گفتا که گناه تست و بر من بگریست
دی آنکه ز سوی بام بر ما نگریست		یا جان فرشته است یا روح پریست		مرده است هرآنکه بی‌چنین روح نزیست		بی‌او به خبر بودن از بیخبریست
دیوانه شدم خواب ز دیوانه خطا است		دیوانه چه داند کهره خواب کجاست		زیرا که خدا نخفت و پاکست ز خواب		مجنون خدا بدان هم از خواب جداست
راهی ز زبان ما بدل پیوسته است		کاسرار جهان و جان در او پیوسته است		تا هست زبان بسته گشاده است آن راه		چون گشت زبان گشاده آنره بسته است
روزی ترش است و دیدهٔ ابرتر است		این گریه برای خندهٔ برگ و بر است		آن بازی کودکان و خندید نشان		از گریهٔ مادر است و قبض پدر است
روزی که ترا ببینم آدینهٔ ماست		هر روز به دولتت به از دینهٔ ماست		گر چرخ و هزار چرخ در کینهٔ ماست		غم نیست چو مهر یار در سینهٔ ماست
روزیکه مرا به نزد تو دورانست		ساقی و شراب و قدح و دورانست		واندم که مرا تجلی احسانست		جان در تن من چو موسی عمرانست
زانروز که چشم من برویت نگریست		یکدم نگذشت کز غمت خون نگریست		زهرم بادا که بی‌تو میگیرم جام		مرگم بادا که بی‌تو میباید زیست
زان روی که دل بستهٔ آنزنجیر است		در دامن تو دست زدن تقدیر است		چون دست به دامنش زدم گفت بهل		گفتم که خموش روز گیراگیر است
زان رونق هر سماع آواز دف است		زانست که دف زخم وستم را هدف است		می‌گوید دف که آنکسی دست ببرد		کاین زخم پیاپی دل او را علف است
زان می خوردم که روح پیمانه اوست		زان مست شدم که عقل دیوانهٔ اوست		شمعی به من آمد آتشی در من زد		آن شمع که آفتاب پروانهٔ اوست
زان می مستم که نقش جامش عشق است		وان اسب سواری که لجامش عشق است		عشق مه من کار عظیمی است ولیک		من بندهٔ آنم که غلامش عشق است
سرسبز بود خاک که آتش یار است		خاصه خاکی که ناطق و بیدار است		این خاک ز مشاطهٔ خود بی‌خبر است		خوش بی‌خبر است از آنکه زو هشیار است
سر سخن دوست نمیرم گفت		دریست گرانبها نمیرم سفت		ترسم که بخواب دربگویم سخنی		شبهاست که از بیم نمیرم خفت
سرگشته چو آسیای گردان کنمت		بی‌سر گردان چو گوی گردان کنمت		گفتی بروم با دگری درسازم		با هرکه بسازی زود ویران کنمت
سرگشته دلا به دوست از جان راهست		ای گمشده آشکار و پنهان راهست		گر شش جهتت بسته شود باک مدار		کز قعر نهادت سوی جانان راهست
سرمایهٔ عقل سر دیوانگیست		دیوانهٔ عشق مرد فرزانگیست		آنکس که شد آشنای دل از ره درد		با خویشتنش هزار بیگانگیست
سلطان ملاحت مه موزون منست		در سلسله‌اش این دل مجنون منست		بر خاک درش خون جگر میریزم		هرچند که خاک آن به از خون منست
سنبل چو سر عقاب زلف تو نداشت		در عالم حسن آب زلف تو نداشت		هرچند که لاف آبداری میزد		پیچید بس و تاب زلف تو نداشت
شاگرد توست دل که عشق آموز است		مانندهٔ شب گرفته پای روز است		هرجا که روم صورت عشق است بپیش		زیرا روغن در پی روغن سوز است
شاهی که شفیع هر گنه بود برفت		وانشب که به از هزار مه بود برفت		گر باز آید مرا نبیند تو بگوی		کو همچو شما بر سر ره بود برفت
شب رو که شبت راهبر اسرار است		زیرا که نهان ز دیدهٔ اغیار است		دل عشق‌آلود و دیده‌ها خواب‌آلود		تا صبح جمال یار ما را کار است
شمشیر ازل بدست مردان خداست		گوی ابدی در خم چوگان خداست		آن تن که چو کوه طور روشن آید		نور خود از او طلب که او کان خداست
شمعی که در اینخانه بدی خانه کجاست		در دیده بد امروز میان دلهاست		در دل چو خیال خوش نشست و برخاست		نی نی که ز دل نرفت هم در دل ما است
صدربار بگفتمت چه هشیار و چه مست		شوخی مکن و مزن بهر شاخی دست		از بسکه دلت باین و آن درپیوست		آب تو برفت و آتش ما بنشست
عاشق نبود آنکه سبک چون جان نیست		شب همچو ستاره گرد مه گردان نیست		از من بشنو این سخن بهتان نیست		بی‌باد و هوا رقص علم امکان نیست
عشق آمد و توبه را چو شیشه بشکست		چون شیشه شکست کیست کو داند بست		گر هست شکسته‌بند آن هم عشق است		از بند و شکست او کجا شاید جست
عشق آمد و شد چو خونم اندر رگ و پوست		تا کرد مرا تهی و پر کرد ز دوست		اجزای وجود من همه دوست گرفت		نامیست ز من بر من و باقی همه اوست
عشقت به دلم درآمد و شاد برفت		بازآمد و رخت خویش بنهاد برفت		گفتم به تکلف دو سه روز بنشین		بنشست و کنون رفتنش از یاد برفت
عشق تو چنین حکیم و استاد چراست		مهر تو چنین لطیف بنیاد چراست		بر عشق چرا لرزم اگر او خوش نیست		ور عشق خوش است این همه فریاد چراست
عشق تو در اطراف گیائی میتاخت		مسکین دل من دید نشانش بشناخت		روزیکه دلم ز بند هستی برهد		در کتم عدم چه عشقها خواهم باخت
عشقی که از او وجود بی‌جان میزیست		این عشق چنین لطیف و شیرین از چیست		اندر تن ماست یا برون از تن ماست		یا در نظر شمس حق تبریزیست
عشقی نه به اندازهٔ ما در سر ماست		و این طرفه که بار ما فزون از خر ماست		آنجا که جمال و حسن آن دلبر ماست		ما در خور او نه‌ایم و او درخور ماست
عقل آمد و پند عاشقان پیش گرفت		در ره بنشست و رهزنی کیش گرفت		چون در سرشان جایگه پند ندید		پای همه بوسید و ره خویش گرفت
عمریست که جان بنده بیخویشتن است		و انگشت‌نمای عالمی مرد و زن است		برخاستن از جان و جهان مشکل نیست		مشکل ز سر کوی تو برخاستن است
قومی غمگین و خود مدان غم ز کجاست		قومی شادان و بیخبر کان ز چه جاست		چندین چپ و راست بیخبر از چپ و راست		چنین من و ماست بیخبر از من و ما است
گر آتش دل نیست پس این دود چراست		ور عود نسوخت بوی این عود چراست		این بودن من عاشق و نابود چراست		پروانه ز سوز شمع خشنود چراست
گر آه کنم آه بدین قانع نیست		ور خاک شوم شاه بدین قانع نیست		ور سجده کنم چو سایه هرسو که مه است		پنهان چه کنم ماه بدین قانع نیست
گر باد بر آن زلف پریشان زندت		مه طال بقا از بن دندان زندت		ای ناصح من ز خود برآئی و ز نصح		گر زانچه دلم چشیده بر جان زندت
گر بر سر شهوت و هوا خواهی رفت		از من خبرت که بینوا خواهی رفت		ور درگذری از این ببینی بعیان		کز بهر چه آمدی کجا خواهی رفت
گر جملهٔ آفاق همه غم بگرفت		بیغم بود آنکه عشق محکم بگرفت		یک ذره نگر که پای در عشق بکوفت		وان ذره جهان شد که دو عالم بگرفت
گر دامن وصل تو کشم جنگی نیست		ور طعنهٔ عشقت شنوم ننگی نیست		با وصل خوشت میزنم و میگیرم		وصلی که در او فراق را رنگی نیست
گر در وصلی بهشت یا باغ اینست		ور در هجری دوزخ با داغ اینست		عشق است قدیم در جهان پوشیده		پوشیده برهنه میکند لاغ اینست
گر دف نبود نیشکر او دف ماست		آخر نه شراب عاشقی در کف ماست		آخر نه قباد صف‌شکن در صف ماست		آخر نه سلیمان نهان آصف ماست
گر شرم همی از آن و این باید داشت		پس عیب کسان زیر زمین باید داشت		ور آینه‌وار نیک و بد بنمائی		چون آینه روی آهنین باید داشت
گرمای تموز از دل پردرد شماست		سرمای زمستان تبش سرد شماست		این گرمی و سردی نرسد با صدپر		بر گرد جهانیکه در او گرد شماست
گر حلقهٔ آن زلف چو شستت نگرفت		تا باده از آن دو چشم مستت نگرفت		می طعنه زنند دشمنانم شب و روز		کز پای درآمدی و دستت نگرفت
کس دل ندهد بدو که خونخوار منست		جان رفت چه جای کفش و دستار منست		تو نیز برو دلا که این کار تو نیست		این کار منست کار من است کار منست
کس نیست که اندر هوسی شیدا نیست		کس نیست که اندر سرش این سودا نیست		سررشتهٔ آن ذوق کزو خیزد شوق		پیداست که هست آن ولی پیدا نیست
گفتار تو زر و فعلت ارزیزین است		یک حبه به نزد کس نیرزی زینست		اسبی که بهاش کم ز ار ز زین است		آنرا تو ز بهر ره نوروزی زینست
گفتا که بیا سماع در کار شده‌است		گفتم که برو که بنده بیمار شده‌است		گوشم بکشید و گفت از اینها بازآی		کان فتنه هردو کون بیدار شده‌است
گفتا که شکست توبه بازآمد مست		چون دید مرا مست بهم برزد دست		چون شیشه گریست توبهٔ ما پیوست		دشوار توان کردن و آسان بشکست
گفتا بجهم همچو کبوتر ز کفت		گفت ار بجهی کند غمم مستخفت		گفتم که شدم خوار و زبون و تلفت		گفت از تلف منست عزو شرفت
گفتم چشمم که هست خاک کویت		پرآب مدار بی‌رخ نیکویت		گفتا که نه کس بود که در دولت من		از من همه عمر باشد آب رویت
گفتم دلم از تو بوسه‌ای خواهانست		گفتا که بهای بوسهٔ ما جانست		دل آمد و در پهلوی جان گشت روان		یعنی که بیا بیع و بها ارزانست
گفتم عشقت قرابت و خویش منست		غم نیست غم از دل بداندیش منست		گفتا بکمان و تیر خود می‌نازی		گستاخ مینداز گرو پیش منست
گفتم که بیا بچشم من درنگریست		من نیز به حال گفتمش کاین دغلیست		گفتا که چه میرمی و اینت با کیست		تو مردهٔ اینی همه ناموس تو چیست
گفتند که دل دگر هوائی می‌پخت		از ما بشد و هوای جائی می‌پخت		تا باز آمد به عذر دیدم ز دمش		کانجا ز برای من ابائی می‌پخت
گفتم که دلم آلت و انگاز مست		مانند رباب دل هم‌آواز منست		خود ایندل من یار کسی دیگر بود		من میگفتم مگر که همباز منست
گفتند که شش جهت همه نور خداست		فریاد ز حلق خاست کان نور کجاست		بیگانه نظر کرد بهر سو چپ و راست		گفتند دمی نظر بکن بی‌چپ و راست
گفتی چونی بنده چنانست که هست		سودای تو بر سر است و سر بر سر دست		میگردد آن چیز بگرد سر من		نامش نتوان گفت ولیکن چه خوش است
گفتی گشتم ملول و سودام گرفت		تا شد دل از این کار و از این جام گرفت		ترسم بروی جامه دران بازآئی		کان گرگ درنده باز تنهام گرفت
گم باد سریکه سروران را پا نیست		وان دل که به جان غرقهٔ این سودا نیست		گفتند در این میان نگنجد موئی		من موی شدم از آن مرا گنجانیست
کوچک بودن بزرگ را کوچک نیست		هم کودکی از کمال خیزد شک نیست		گر زانکه پدر حدیث کودک گوید		عاقل داند که آن پدر کودک نیست
گویند بیا به باغ کانجا لاغ است		نی زحمت نزهت و نه بانگ زاغ است		اندر دل من رنگرز صباغست		کاندر پر هر زاغ از او صد باغ است
گویند که صاحب فنون عقل کل است		مایه ده این چرخ نگون عقل کل است		آن عقل که عقل داشت آن جزوی بود		ور عقل ز عقل شد کنون عقل کل است
گویند که عشق عاقبت تسکین است		اول شور است و عاقبت تمکین است		جانست ز آسیاش سنگ زیرین		این صورت بی‌قرار بالایین است
گویند مرا که این همه درد چراست		وین نعره و آواز و رخ زرد چراست		گویم که چنین مگو که اینکار خطاست		رو روی مهش ببین و مشکل برخاست
لطف تو جهانی و قرانی افراشت		وین تعبیه‌های خود به چیزی ننگاشت		یک قطره از آن آب در این بحر چکید		یگدانه ز انبار در این صحرا کاشت
ما را به جز این زبان زبانی دگر است		جز دوزخ و فردوس مکانی دگر است		آزاده‌دلان زنده به جان دگرند		آن گوهر پاکشان زکانی دگر است
ما را بدم پیر نگه نتوان داشت		در خانهٔ دلگبر نگه نتوان داشت		آنرا که سر زلف چو زنجیر بود		در خانه به زنجیر نگه نتوان داشت
ما عاشق عشقیم که عشق است نجات		جان چون خضر است و عشق چون آبحیات		وای آنکه ندارد از شه عشق برات		حیوان چه خبر دارد از کان نبات
ما عاشق عشقیم و مسلمان دگر است		مامور ضعیفیم و سلیمان دگر است		از ما رخ زرد و جگرپاره طلب		بازارچهٔ قصب فروشان دگر است
ماه عید است و خلق زیر و زبر است		تا فرجه کند هرآنکه صاحب نظر است		چه طبل زنی که طبل با شور و شر است		زان طبل همی زند که آن خواجه کراست
ماهی تو که فتنه‌ای نداری ز تو دست		درمان ز که جویم که دلم از تو بخست		می طعنه زنی که بر جگر آبت نیست		گر بر جگرم نیست چه شد بر مژه هست
ماهی که نه زیر و نی به بالاست کجاست		جانی که نه بی‌ما و نه با ماست کجاست		اینجا آنجا مگو بگو راست کجاست		عالم همه اوست آنکه بیناست کجاست
مرغ جان را میل سوی بالا نیست		در شش جهتش پر زدن وپروا نیست		گفتی به کجا پرد که او را یابد		نی خود بکجا پرد که آن آنجا نیست
مرغ دل من چو ترک این دانه گرفت		انصاف بده که نیک مردانه گرفت		از دل چو بماند دلبرش دست کشید		از جان چو بجست پای جانانه گرفت
مر وصل ترا هزار صاحب هوس است		تا خود به وصال تو که را دسترس است		آن کس که بیافت راحتی یافت تمام		وانکس که نیافت رنج نایافت بس است
مست است دو چشم از دو چشم مستت		دریاب که از دست شدم در دستت		تو هم به موافقت سری در جنبان		گر زانکه سر عاشق هستی هستت
مستم ز خمار عبهر جادویت		دفعم چو دهی چو آمدم در کویت		من سیر نمی‌شوم ز لب تر کردن		آن به که مرا درافکنی درجویت
مستی ز ره آمد و بما در پیوست		ساغر می‌گشت در میان دست بدست		از دست فتاد ناگهان و بشکست		جامی چه زند میانهٔ چندین مست
معشوق شراب‌خوار و بیسامانست		خونخواره و شوخ و شنگ و نافرمانست		کفر سر جعد آن صنم ایمانست		دیریست که درد عشق بیدرمانست
من آن توام کام منت باید جست		زیرا که در این شهر حدیث من و تست		گر سخت کنی دل خود ار نرم کنی		من از دل سخت تو نمیگردم سست
من بندهٔ آن کسم که بیماش خوش است		جفت غم آن کسم که تنهاش خوش است		گویند وفای او چه لذت دارد		ز آنم خبری نیست جفاهاش خوش است
من زان جانم که جانها را جانست		من زان شهرم که شهر بی‌شهرانست		راه آن شهر راه بی‌پایانست		رو بی‌سر و پا شو که سر و پا آنست
منصور حلاجی که اناالحق میگفت		خاک همه ره به نوک مژگان می‌رفت		درقلزم نیستی خود غوطه بخورد		آنکه پس از آن در اناالحق می‌سفت
من کوهم و قال من صدای یار است		من نقشم و نقشبندم آن دلدار است		چون قفل که در بانگ درآمد ز کلید		می‌پنداری که گفت من گفتار است
من محو خدایم و خدا آن منست		هر سوش مجوئید که در جان منست		سلطان منم و غلط نمایم بشما		گویم که کسی هست که سلطان منست
میدان که در درون تو مثال غاریست		واندر پس آنغار عجب بازاریست		هرکس یاری گرفت و کاری بگزید		این یار نهانیست عجب یاریست
می‌گرییم زار و یار گوید زرقست		چون زرق بود که دیده در خون غرقست		تو پنداری که هر دلی چون دل تست		نی نی صنما میان دلها فرقست
می‌گفت یکی پری که او ناپیداست		کان جان که مقدست است از جای کجاست		آنکس که از هر دو جهان روزه گشاست		بی‌کام و دهان روزه‌گشائی او راست
مینال که آن ناله شنو همسایه است		مینال که بانک طفل مهر دایه است		هرچند که آن دایهٔ جان خودرایه است		مینال که ناله عشق را سرمایه است
ناگاه بروئید یکی شاخ نبات		ناگاه بجوشید چنین آب حیات		ناگاه روان شد ز شهنشه صدقات		شادی روان مصطفی را صلوات
ناگه ز درم درآمد آن دلبر مست		جام می لعل نوش کرده بنشست		از دیدن و از گرفتن زلف چو شست		رویم همه چشم گشت و چشمم همه دست
نه چرخ غلام طبع خود رایهٔ ماست		هستی ز برای نیستی مایهٔ ماست		اندر پس پرده‌ها یکی دایهٔ ماست		ما آمده نیستیم این سایهٔ ماست
نی با تو دمی نشستنم سامانست		نی بیتو دمی زیستنم امکانست		اندیشه در این واقعه سرگردانست		این واقعه نیست درد بیدرمانست
نی بی‌زر و زور شه سپه بتوان داشت		نی بی‌دل و زهره ره نگه بتوان داشت		در سنگستان قرابه آنکس ببرد		کز سنگ قرابه را نگه بتوان داشت
هان ای دل خسته روز مردانگیست		در عشق توم چه جای بیگانگیست		هر چیز که در تصرف عقل آید		بگذار کنون که وقت دیوانگیست
هجران خواهی طریق عشاقانست		وانکو ماهیست جای او عمانست		گه سایه طلب کنند و گاهی خورشید		آن ذره که او سایه نخواهد جانست
هر جان عزیز کو شناسای رهست		داند که هر آنچه آید از کارگه است		بر زادهٔ چرخ و چرخ چون جرم نهی		کاین چرخ ز گردیدن خود بی‌گنه است
هر جان که از او دلبر ما شادانست		پیوسته سرش سبز و دلش خندانست		اندازهٔ جان نیست چنان لطف و جمال		آهسته بگوئیم مگر جانانست
هر چند به حلم یار ما جورکش است		لیکن زاری عاشقان نیز خوش است		جان عاشق چون گلستان میخندد		تن میلفرزد چو برگ گوئی تبش است
هرچند شکر لذت جان و جگر است		آن خود دگر است و شکر او دگر است		گفتم که از آن نی‌شکرم افزون کن		گفتا نه یقین است که آن نی‌شکر است
هرچند فراق پشت امید شکست		هرچند جفا دو دوست آمال ببست		نومید نمیشود دل عاشق مست		مردم برسد بهر چه همت دربست
هرچند که بار آن شترها شکر است		آن اشتر مست چشم او خود دگر است		چشمش مست است و او ز چشمش بتر است		او از مستی ز چشم خود بیخبر است
هر درویشی که در شکست خویش است		تا ظن نبری که او خیال اندیش است		آنجا که سراپردهٔ آنخوش کیش است		از کون و مکان و کل عالم پیش است
هر ذره که چون گرسنه بر خوان خداست		گر تا باید خورند اینخوان برپاست		بر خوان ازل گرچه ز خلقان غوغاست		خوردند و خوردند کم نشد خوان برجاست
هر ذره که در هوا و در کیوانست		بر ما همه گلشن است و هم بستانست		هرچند که زر ز راههای کانست		هر قطره طلسمیست و در او عمانست
هر ذره که در هوا و در هامونست		نیکو نگرش که همچو ما مجنونست		هر ذره اگر خوش است اگر محزونست		سرگشته خورشید خوش بیچونست
هر ذره و هر خیال چون بیداریست		از شادی و اندهان ما هشیاریست		بیگانه چرا نشد میان خویشان		کز باخبران بی‌خبری بدکاریست
هر روز به نو برآید آن دلبر مست		با ساغر پرفتنهٔ پرشور بدست		گر بستانم قرابهٔ عقل شکست		ور نستانم ندانم از دستش رست
هر روز حجاب بیقراران بیش است		زان درد من از قطرهٔ باران بیش است		آنجا که منم تا که بدانجا که منم		دو کون چه باشد که هزاران بیش است
هر روز دلم در غم تو زارتر است		وز من دل بیرحم تو بی‌زارتر است		بگذاشتیم غم تو نگذاشت مرا		حقا که غمت از تو وفادارتر است
هر روز دل مرا سماع و طربیست		میگوید حسن او بر این نیز مه‌ایست		گویند چرا خوری تو با پنج انگشت		زیرا انگشت پنج آمد شش نیست
هر صورت کاید به از او امکان هست		چون بهتر از آن هست نه معشوق منست		صورتها را همه بران از دل خویش		تا صورت بیصورت آید در دست
هر کز ز دماغ بنده بوی تو نرفت		وز دیدهٔ من خیال روی تو نرفت		در آرزوی تو عمر بر دم شب و روز		عمرم همه رفت و آرزوی تو نرفت
هشیار اگر زر و گر زرین است		اسب است ولی بهاش کم از زینست		هر کو به خرابات نشد عنین است		زیرا که خرابات اصول دینست
هم عابد و هم زاهد و هم خونریز است		خونریزی او خلاصهٔ پرهیز است		خورشید چو با بنده عنایت دارد		عیبی نبود که بنده بیگه خیز است
یاری که به حسن از صفت افزونست		در خانه درآمد که دل تو چونست		او دامن خود کشان و دل میگفتش		دامن برکش که خانهٔ پرخونست
یاری که به نزد او گل و خار یکیست		در مذهب او مصحف و زنار یکیست		ما را غم آن یار چرا باید خورد		کو را خر لنگ و اسب رهوار یکیست
یاری که غمش دوای هر بیمار است		او را یار است هرکه با او یار است		گویند مرا باش در کار مدام		من بی‌کارم ولیک او در کار است
یکبار به مردم و مرا کس نگریست		گر بار دگر زنده شوم دانم زیست		ای کرده تو قصد من ترا با من چیست		یا صحبت ابلهان همه دیگ تهیست
یک چشم من از روز جدائی بگریست		چشم دگرم گفت چرا گریه ز چیست		چون روز وصال شد فرازش کردم		گفتم نگریستی نباید نگریست
ای آنکه کنی کون و مکانرا محدث		پاکی و منزهی ز نسیان و حدث		جز فکر تو در سرم همه عین خطاست		جز ذکر تو بر زبان ضلالست و عبث
ما را چو ز عشق میشود راست مزاج		عشق است طبیب ما و داروی علاج		پیوسته بدین عشق نخواهد رفتن		این عشق ز کس نزاد و نی‌داد نتاج
اندر سر من نبود جز رای صلاح		اندر شب و روز پاک جویای صلاح		امسال چنانم که نیارم گفتن		یک سال دگر وای مرا وای صلاح
آبی که از این دیده چو خون میریزد		خونیست بیا ببین که چون میریزد		پیداست که خون من چه برداشت کند		دل می‌خورد و دیده برون می‌ریزد
آنان که محققان این درگاهند		نزد دل اهل دل چو برگ کاهند		اهل دل خاصگان شاهنشاهند		باقی همه هرچه هست خرج راهند
آن تازه تنی که در بلای تو بود		آغشته به خون کربلای تو بود		یارب که چه کار دارد و کارستان		آن بی‌کاری که از برای تو بود
آنجا بنشین که همنشین مردانند		تا دود کدورت ترا بنشانند		اندیشه مکن به عیب ایشان کایشان		زانبیش که اندیشه کنی میدانند
آنجا که بهر سخن دل ما گردد		من می‌دانم که زود رسوا گردد		چندان بکند یاد جمال خوش تو		کر هر نفسش نقش تو پیدا گردد
آن خوبانی که فتنهٔ بتکده‌اند		ما را به خرابات بتان ره زده‌اند		کافر دل و خونخواره این ره بده‌اند		وز مکر چنین عابد و زاهد شده‌اند
آن دشمن دوست روی دیدی که چه کرد		یا هیچ به غور آن رسیدی که چه کرد		گفتا همه آن کنم که رایت خواهد		دیدی که چه گفت و هم شنیدی که چه کرد
آن دل که به شاهد نهان درنگرد		کی جانب ملکت جهان درنگرد		بی‌زار شود ز چشم در روز اجل		کان روی رها کند به جان درنگرد
آندم که ز افلاک گهر ریز کند		هر ذره بسوی اصل خود خیز کند		از نخوت آن باد و زین باد هوس		هر ذره ز آفتاب پرهیز کند
آن ذره که جز همدم خورشید نشد		بر نقد زد و سخرهٔ امید نشد		عشقت به کدام سر درافتاد که زود		از باد تو رقصان چو سر بید نشد
آن راحت جان گرد دلم میگردد		گرد دل و جان خجلم میگردد		زین گل چو درخت سر برآرم خندان		کاب حیوان گرد گلم میگردد
آنرا که به ضاعت قناعت باشد		هرگونه که خورد و خفت و طاعت باشد		زنهار تولا مکن الا به خدای		کاین رغبت خلق نیم ساعت باشد
آن را که به علم و عقل افراشته‌اند		او را به حساب روزی انگاشته‌اند		وان را که سر از عقل تهی داشته‌اند		از مال به جای آن درانباشته‌اند
آن را که خدای ناف بر عشق برید		او داند ناله‌های عشاق شنید		هر جای که دانه دید زانجا برمید		پرید بدان سوی که مرغی نپرید
آنرا که ز عشق دوست بیداد رسد		از رحمت و فضل اوش امداد رسد		کوتاهی عمر بین به وصلم دریاب		تا پیش از اجل مرا به فریاد رسد
آن را منگر که ذوفنون آید مرد		در عهد و وفا نگر که چون آید مرد		از عهدهٔ عهد اگر برون آید مرد		از هرچه صفت کنی فزون آید مرد
آن رفت که بودمی من از عشق تو شاد		از عشق تو می نایدم از عشقم یاد		اسباب و علل پیش من آمد همه باد		بر بحر کجا بود ز کهگل بنیاد
آن روز که جان خرقهٔ قالب پوشید		دریای عنایت از کرم میجوشید		سرنای دل از بسکه می لب نوشید		هم بر لب تو مست شد و بخروشید
آن روز که جانم ره کیوان گیرد		اجزای تنم خاک پریشان گیرد		بر خاک بانگشت تو بنویس که خیز		تا برجهم از خاک و تنم جان گیرد
آن روز که چشم تو ز من برگردد		وز بهر تو کشتنم میسر گردد		در غصهٔ آنم که چه خواهم عذرت		گر چشم تو در ماتم من تر گردد
آن روز که روز ابر و باران باشد		شرط است که جمعیت یاران باشد		زانروی که روییار را تازه کند		چون مجمع گل که در بهاران باشد
آن روز که عشق با دلم بستیزد		جان پای برهنه از میان بگریزد		دیوانه کسی که عاقلم پندارد		عاقل مردی که او ز من پرهیزد
آن روز که کار وصل را ساز آید		وین مرغ از این قفس بپرواز آید		از شه چو صفیر ارجعی باز شود		پروازکنان به دست شه بازآید
آن روز که مهرگان گردون زده‌اند		مهر زر عاشقان دگرگون زده‌اند		واقف نشوی به عقل کان چون زده‌اند		کاین زر ز سرای عقل بیرون زده‌اند
آن سر که بود بی‌خبر از وی خسبد		آنکس که خبر یافت از او کی خسبد		می‌گوید عشق در دو گوشم همه شب		ای وای بر آن کسی که بی‌وی خسبد
آن طرفه جماعتی که جانشان بکشد		وین نادره آب حیوانشان بکشد		گر فاش کنند مردمانشان بکشند		ور عشق نهان کنند آنان بکشند
آن عشق که برق و بوش تا فرق رسید		مالم همه خورد و کار با دلق رسید		آبی که از آن دامن خود میچیدم		اکنون جوشیده است و تا حلق رسید
آن کان نبات و تنگ شکر نامد		وان آب حیات بحر گوهر نامد		گفتم بروم به عشوه دمها دهمش		چون راست بدیدمش دمم برنامد
آن کز تو خدای این گدا می‌خواهد		در دهر کدام پادشا می‌خواهد		هر ذره ز خورشید تو از دور خوش است		زان جملهٔ خورشید ترا می‌خواهد
آن کس که بر آتش جهانم بنهاد		صد گونه زبانه بر زبانم بنهاد		چون شش جهتم شعلهٔ آتش بگرفت		آه کردم و دست بر دهانم بنهاد
آن کس که ترا بیند و خندان نشود		وز حیرت تو گشاده دندان نشود		چندانکه بود هزار چندان نشود		جز کاهگل و کلوخ زندان نشود
آن کس که ترا شناخت جان را چه کند		فرزند و عیال و خانمان را چه کند		دیوانه کنی هر دو جهانش بخشی		دیوانهٔ تو هر دو جهان را چه کند
آن کس که از آب و گل نگاری دارد		روزی به وصال او قراری دارد		ای نادره آنکه زاب و گل بیرون شد		کو چون تو غریب شهریاری دارد
آن کس که ز چرخ نیم نانی دارد		وز بهر مقام آشیانی دارد		نی طالب کس بود نه مطلوب کسی		گو شاد بزی که خوش جهانی دارد
آن کس که ز دل دم اناالحق میزد		امروز بر این رسن معلق میزد		وانکس که ز چشم سحر مطلق میزد		بر خود ز غمت هزار گون دق میزد
آن کس که مرا به صدق اقرار کند		چون لعبتگان مرا به بازار کند		بیزارم از آن کار و نیم بازاری		من بندهٔ آن کسم که انکار کند
آن کیست که بیرون درون مینگرد		در اهل جنون به صد فسون مینگرد		وز دیده نگر که دیده چون مینگرد		و آن کیست که از دیده برون مینگرد
آن لحظه که آن سرو روانم برسید		تن زد تنم از شرم چو جانم برسید		او چونکه چنان بد چنانم برسید		من چونکه چنین نیم بدانم برسید
آن لحظه که از پیرهنت بوی رسد		من خود چه کسم چرخ و فلک جامه درد		آن پیرهن یوسف خوشبوی کجاست		کامروز ز پیراهن تو بوی برد
آن نزدیکی که دلستان را باشد		من ظن نبرم که نیز جان را باشد		والله نکنم یاد مر او را هرگز		زانروی که یاد غایبان را باشد
آن وسوسه‌ای که شرمها را ببرد		آن داهیه‌ای که بندها را بدرد		چون سیر برهنه گردد از رسم جهان		در عشق جهان را به پیازی نخرد
آنها که بتش خزان سوخته‌اند		وز لطف بهار چشمشان دوخته‌اند		اکنون همه را خلعت تو دوخته‌اند		شیوه‌گری و غنج درآموخته‌اند
آنها که به کوی عارفان افتادند		با نفخهٔ صور چابک و دلشادند		قومی به فدای نفس تن در دادند		قومی ز خود و جهان و جان آزادند
آنها که چو آب صافی و ساده روند		اندر رگ و مغز خلق چون باده روند		من پای کشیدم و دراز افتادم		اندر کشتی دراز افتاده روند
آنها که دل از الست مست آوردند		جانرا ز عدم عشق‌پرست آوردند		از دل بنهادند قدم بر سر جان		تا یک دل پر درد بدست آوردند
آنها که شب و روز ترا بر اثرند		صیاد نهانند ولی مختصرند		با هر که بسازی تو از آنت ببرند		گر خود نروی کشان کشانت ببرند
آن یار که از طبیب دل برباید		او را دارو طبیب چون فرمایند		یک ذره ز حسن خویش اگر بنماید		والله که طبیب را طبیبی باید
آن یار که عقلها شکارش میشد		وان یار که کوه بیقرارش میشد		گفتم که سر زلف بریدی گفتا		بسیار سر اندر سر کارش میشد
آهو بدود چو در پیش سگ بیند		بر اسب دونده حمله و تک بیند		چندان بدود که در تنش رگ بیند		زیرا که صلاح خود را درین یک بیند
اجری ده ارواحی و سلطان ابد		گرچه به قلب بها دینی و ولد		بگذار که ساغر وفا در شکند		چون شیشه شکست پای مستان بخلد
از آب حیات دوست بیمار نماند		در گلبن وصل دوست یک خار نماند		گویند درچه‌ایست از دل سوی دل		چه جای دریچه‌ای که دیوار نماند
از آتش سودای توام تابی بود		در جوی دل از صحبت تو آبی بود		آن آب سراب بود و آن آتش برف		بگذشت کنون قصه مگر خوابی بود
از آتش عشق تو جوانی خیزد		در سینه جمالهای جانی خیزد		گر می‌کشیم بکش حلالست ترا		کز کشتهٔ دوست زندگانی خیزد
از آتش عشق دوست تفها بزنید		وان آتش را در این علفها بزنید		آن چنگ غمش چو پای ما بگرفتست		ما را به مثل بر همه دفها بزنید
از آتش عشق سردها گرم شود		وز تابش عشق سنگها نرم شود		ای دوست گناه عاشقان سخت مگیر		کز بادهٔ عشق مرد بی‌شرم شود
از آدمیی دمی بجائی ارزد		یک موی کز اوفتد بکانی ارزد		هم آدمیی بود که از صحبت او		نادیدن او ملک جهانی ارزد
از تاب تو نی یار و عدو میماند		در بزم تو نی رطل سبو میماند		جانا گیرم که خونم آشامیدی		آخر به لب شهد تو بو میماند
از خاک کف پات سران حیرانند		کوران همه مستند و کران حیرانند		زان پاکانیکه در صفا محو شدند		هم ایشان نیز اندر آن حیرانند
از درد چو جان تو به فریاد آید		آنگه ز خدای عالمت یاد آید		والله که اگر داد کنی داد آید		ور عشوه دهی یاد تو بر یاد آید
از دیدن روئیکه ترا دیده بود		ما را به خدا نور دل و دیده بود		خاصه روئیکه از ازل تا بابد		از دیدن روی تو نه ببریده بود
از شبنم عشق خاک آدم گل شد		صد فتنه و شور در جهان حاصل شد		صد نشتر عشق بر رگ روح زدند		یک قطره از آن چکید و نامش دل شد
از شربت سودای تو هر جان که مزید		زآن آب حیات در مزید است مزید		مرگ آمد و بو کرد مرا بوی تو دید		زانروی اجل امید از من ببرید
از عشق تو دریا همه شور انگیزد		در پای تو ابرها درر میریزد		از عشق تو برقی بزمین افتادست		این دود به آسمان از آن میخیزد
از عشق خدا نه بر زیان خواهی شد		بی‌جان ز کجا شوی که جان خواهی شد		اول به زمین از آسمان آمده‌ای		آخر ز زمین بر آسمان خواهی شد
از لشکر صبرم علمی بیش نماند		وز هرچه مرا بود غمی بیش نماند		وین طرفه تر است کز سر عشوه هنوز		دم میدمد و مرا دمی بیش نماند
از لطف تو هیچ بنده نومید نشد		مقبول تو جز قبول جاوید نشد		لطفت به کدام ذره پیوست دمی		کان ذره به از هزار خورشید نشد
از ما بت عیار گریزان باشد		وز یاری ما یار گریزان باشد		او عقل منور است و ما مست وییم		عقل از سر خمار گریزان باشد
از نیکی تو طبع بداندیش نماند		نی غصه و نی غم نه کم و بیش نماند		از خیل، جلالت تو عالم بگرفت		تا جمله ملک شدند و درویش نماند
از یاد خدای مرد مطلق خیزد		بنگر که ز نور حق چه رونق خیزد		این باطن مردان که عجایب بحریست		چون موج زند از آن اناالحق خیزد
افسوس که طبع دلفروزیت نبود		جز دلشکنی و سینه سوزیت نبود		دادم به تو من همه دل و دیده و جان		بردی تو همه ولیک روزیت نبود
اکنون که رخت جان جهانی بربود		در خانه نشستنت کجا دارد سود		آن روز که مه شدی نمیدانستی		کانگشت نمای عالمی خواهی بود
امروز خوش است هر که او جان دارد		رو بر کف پای میر خوبان دارد		چون بلبل مست داغ هجران دارد		مسکن شب و روز در گلستان دارد
امروز ما یار جنون میخواهد		ما مجنون و او افزون می‌خواهد		گر نیست چنین پرده چرا میدرد		رسوا شده او پرده برون میخواهد
امشب چه لطیف و با نوا می‌گردد		لطفی دارد که کس بدان پی نبرد		اندر گل و سنبلی که ارواح چرد		خیره شده خواب و روبرو مینگرد
امشب ساقی به مشک می گردان کرد		دل یغما بر دو دست در ایمان کرد		چندان می لعل ریخت تا طوفان کرد		چندانکه وثاق عقل را ویران کرد
امشب شب آن نیست که از خانه روند		از یار یگانه سوی بیگانه روند		امشب شب آنست که جانهای عزیز		در آتش اشتیاق مستانه روند
اندر دل بی‌وفا غم و ماتم باد		آن را که وفا نیست ز عالم کم باد		دیدی که مرا هیچ کسی یاد نکرد		جز غم که هزار آفرین بر غم باد
اندر رمضان خاک تو زر میگردد		چون سنگ که سرمهٔ بصر میگردد		آن لقمه که خورده‌ای قذر میگردد		وان صبر که کرده‌ای نظر میگردد
اندر ره فقر دیده نادیده کنند		هرچه آن نه حدیث تست نشنیده کنند		خاک در آن باش که شاهان جهان		خاک قدمش چو سرمه در دیده کنند
اندر طلب آن قوم که بشتافته‌اند		از هرچه جز اوست روی برتافته‌اند		خاک در او باش که سلطان و فقیر		این سلطنت و فقر از او یافته‌اند
اندیشهٔ هشیار تو هشیار کشد		زارش کشد و بزاری زار کشد		شاهان همه خصم خویش بر دار کشند		زان دولت بیدار تو بیدار کشد
انوار صلاح دین برانگیخته باد		بر دیده و جان عاشقان ریخته باد		هر جان که لطیف گشت و از لطف گذشت		با خاک صلاح دین درآمیخته باد
اول که رخم زرد و دلم پرخون بود		هم خرقه و همراه دلم مجنون بود		آن صورت و آن قاعده تا اکنون بود		کاری آمد که آن همه مادون بود
ای آنکه ز تو مشکلم آسان گردد		سرو و گل و باغ مست احسان گردد		گل سرمست و خار بد مست و خمار		جامی در ده که جمله یکسان گردد
ای آنکه نخست بر سحر چشم تو زد		وز با نمکی راه نظر چشم تو زد		آنکس که چو توتیاش عزت داری		آمد به طریق شکرم چشم توزد
ای از قدمت خاک زمین خرم و شاد		شد حامله از شادی و صد غنچه بزاد		زین غلغله‌ای فتاد در انجم و چرخ		در غلغله چشم ماه بر نجم فتاد
ای اطلس دعوی ترا معنی برد		فردا به قیامت این عمل خواهی برد		شرمت بادا اگر چنین خواهی زیست		ننگت بادا اگر چنان خواهی مرد
ایام وصال یار گوئی که نبود		وان دولت بیشمار گوئی که نبود		از یار به جز فراق بر جای نماند		رفت آن همه روزگار گوئی که نبود
ای اهل صفا که در جهان گردانید		از بهر بتی چرا چنین حیرانید		آنرا که شما در این جهان جویانید		در خود چو جوئید شما خود آنید
ای اهل مناجات که در محرابید		منزل دور است یک زمان بشتابید		وی اهل خرابات که در غرقابید		صد قافله بگذشت و شما در خوابید
ای دل اثر صبح گه شام که دید		یک عاشق صادق نکونام که دید		فریاد همی زنی که من سوخته‌ام		فریاد مکن سوخته‌ای خام که دید
ای دل اگرت رضای دلبر باید		آن باید کرد و گفت کو فرماید		گر گوید خون گری مگوی از چه سبب		ور گوید جان بده مگو کی شاید
ای دل این ره به قیل و قالت ندهند		جز بر در نیستی وصالت ندهند		وانگاه در آن هوا که مرغان ویند		تا با پر و بالی پر و بالت ندهند
ای دل سر آرزو به پای اندر بند		امید به فضل راهنمای اندر بند		چون حاجت تو کسی روا می‌نکند		نومید مشو دل به خدای اندر بند
ای دوست مگو تو بنده‌ای یا آزاد		بنده که خرد برای زشتی و فساد		ای دست برآورده ترا دست که داد		بگزار مراد خویش کاوراست مراد
ای روز برآ که ذره‌ها رقص کنند		آن کس که از او چرخ و هوا رقص کنند		جانها ز خوشی بی‌سر و پا رقص کنند		در گوش تو گویم که کجا رقص کنند
ای سر روان باد خزانت مرساد		ای چشم جهان چشم بدانت مرساد		ای آنکه تو جان آسمانی و زمین		جز رحمت و جز راحت جانت مرساد
ای عشق ترا پری و انسان دانند		معروف تر از مهر سلیمان دانند		در کالبد جهان ترا جان دانند		با تو چنان زیم که مرغان دانند
ای عشق توم ان عذابی لشدید		ای عاشق تو به زخم تیغ تو شهید		شب آمد و جمله خلق را خواب ببرد		کو خواب من ای جان مگرش گرگ درید
ای عشق که جانها اثر جان تواند		ای عشق که نمکها ز نمکدان تواند		ای عشق که زرها همه از کان تواند		پوشیده توئی و جمله عریان تواند
ای قوم که برتر از مه و مهتابید		از هستی آب و گل چرا میتابید		ای اهل خرابات که در غرقابید		خیزید که روز و شب چرا در خوابید
ای لشکر عشق اگرچه بس جبارید		آن یار به خشم رفته را باز آرید		یک جان نبرید دل اگر سخت کند		یک سر نبرید پای اگر بفشارید
ای مرغ عجب که صید تو شیرانند		گمگشتهٔ سودای تو جان سیرانند		خرم زی و آسوده که این شهر از تو		زیران ز بران و زبران زیرانند
این پردهٔ دل دگر مکن تا نرود		جز جانب او نظر مکن تا نرود		این مجلس بیخودی که چون فردوس است		از مستی خود سفر مکن تا نرود
این تنهائی هزار جان بیش ارزد		این آزادی ملک جهان بیش ارزد		در خلوت یک زمانه با حق بودن		از جان و جهان و این و آن بیش ارزد
ای نرم دلانیکه وفا میکارید		بر خاک سیه در صفا میبارید		در هر جائی خبر ز حالم دارید		در دست چنین هجر مرا مگذارید
این سر که در این سینهٔ ما میگردد		از گردش او چرخ دو تا میگردد		نی سر داند ز پای و نی پای از سر		اندر سر و پا بی‌سر و پا میگردد
این صورت آدمی که درهم بستند		نقشی است که در تویلهٔ غم بستند		گه دیو گهی فرشته گاهی وحشی		این خود چه طلسم است که محکم بستند
این طرفه که یار در دامن گنجد		جان دو هزار تن در این تن گنجد		در یک گندم هزار خرمن گنجد		صد عالم و در چشمهٔ سوزن گنجد
این عشق به جانب دلیران گردد		آهو است که او بابت شیران گردد		این خانهٔ عشق از امل معمور است		می‌پنداری که بیتو ویران گردد
این مست به باده‌ای دگر می‌گردد		قرابه تهی گشت و بسر می‌گردد		ای محتسب این مست مرا دره مزن		هرچند ز پیش مست‌تر می‌گردد
این واقعه را سخت بگیری شاید		از کوشش عاجزانه کاری ناید		از رحمت ایزدی کلیدی باید		تا قفل چنین واقعه را بگشاید
بار دگر این خسته جگر باز آمد		بیچاره به پا رفت و به سرباز آمد		از شوق تو بر مثال جانهای شریف		سوی ملک از کوی بشر بازآمد
با روی تو هیچکس ز باغ اندیشد		با عشق تو از شمع و چراغ اندیشد		گویند که قوت دماغ از خوابست		عاشق کی شد که از دماغ اندیشد
با سود وصال تو زیانت نرسد		جانی تو که زحمتی بجانت نرسد		می‌ترساند ترا که تا هر نفسی		پر دل شوی و چشم بدانت نرسد
با هرکه دمی عشق تو آمیخته شد		گوئی که بلا بر سر او ریخته شد		منصور ز سر عشق میداد نشان		حلقش به طناب غیرت آویخته شد
بخشای بر آن بنده که خوابش نبود		بخشای بر آن تشنه که آبش نبود		بخشای که هر کو نکند بخشایش		در پیش خدا هیچ ثوابش نبود
بر بنده بخند تا ثوابت باشد		وز بنده شکر خنده جوابت باشد		میگریم زار تا شرابت باشد		میسوزم دل که تا کبابت باشد
بر خاک نظر کند چو بر ما گذرد		تا چهرهٔ ما به خاک ره رشک برد		به زان نبود که پیش او خاک شویم		تا بو که بدین طریق در ما نگرد
پرسیدم از آن کسی که برهان داند		کان کیست که او حقیقت جان داند		خوش خوش به جواب گفت کای سودائی		این منطق طیر است سلیمان داند
پرسید مهم که چشم تو مه را دید		گفتم که بدید و مه ز مه میپرسید		گفتا که ز ماه عید میپرسم من		گفتم که بلی عید همی پرسد عید
برقی که ز میغ آن جهان روی نمود		چون سوخته‌ای نیست کرا دارد سود		از هر دو جهان سوخته‌ای میبایست		کان برق که می‌جهد در او گیرد زود
بر گور من آن کو گذرد مست شود		ور ایست کند تا بابد مست شود		در بحر رود بحر به مد مست شود		در خاک رود گور و لحد مست شود
بر یار نظر کنم خجل میگردد		ور ننگرمش آفت دل میگردد		در آب رخش ستارگان پیدایند		بی‌آب وی آبم همه گل میگردد
بس درمانها کان مدد درد شود		بس دولتها که روی از آن زرد شود		خوف حق آن بود کز آن گرم شوی		خوف آن نبود که گرم از آن سرد شود
بسیار ترا خسته روان باید شد		و انگشت نمای این و آن باید شد		گر آدمیی بساز با آدمیان		ور خود ملکی بر آسمان باید شد
بشنو اگرت تاب شنیدن باشد		پیوستن او ز خود بریدن باشد		خاموش کن آنجا که جهان نظر است		چون گفتن ایشان همه دیدن باشد
بعضی به صفات حیدر کرارند		بعضی دیگر ز زخم تو بیمارند		عشقت گوید درست خواهم در راه		گوئی تو که نی شکستگان بسیارند
بویت آمد گریز را روی نماند		پرهیز و گریز جز بدانسوی نماند		از بوی تو رنگ و بوی مامید زدند		تا کار چنان شد که ز ما بوی نماند
بوی دم مقبلان چو گل خوش باشد		بدبخت چو خار تیز و سرکش باشد		از صحبت گل خار ز آتش برهد		وز صحبت خار گل در آتش باشد
بی‌بحر صفا گوهر ما سنگ آمد		بی‌جان جهان جان و جهان تنگ آمد		چون صحبت دوست صیقل جان و دلست		در جان گیرش که رافع زنگ آمد
بی‌تو جانا قرار نتوانم کرد		احسان ترا شمار نتوانم کرد		گر بر تن من شود زبان هر موئی		یک شکر تو از هزار نتوانم کرد
بیت و غزل و شعر مرا آب ببرد		رختی که نداشتیم سیلاب ببرد		نیک و بد زهد و پارسائیرا		مهتاب بداد و باز مهتاب ببرد
بیدار شو ای دل که جهان می‌گذرد		وین مایهٔ عمر رایگان میگذرد		در منزل تن مخسب و غافل منشین		کز منزل عمر کاروان میگذرد
پیران خرابات غمت بسیارند		چون چشم تو هم خفته و هم بیدارند		بفرست شراب کاندلشدگان		نه مست حقیقتند و نی هشیارند
بی‌زارم از آن آب که آتش نشود		در زلف مشوشی مشوش نشود		معشوقهٔ ما خوش است بیخوش نشود		آن سر دارد که هیچ سرکش نشود
بی‌زارم از آن لعل که پیروزه بود		بی‌زارم از آن عشق که سه روزه بود		بی‌زارم از آن ملک که دریوزه بود		بی‌زارم از آن عید که در روزه بود
بی‌عشق نشاط و طرب افزون نشود		بی‌عشق وجود خوب و موزون نشود		صد قطره ز ابر اگر به دریا بارد		بی‌جنبش عشق در مکنون نشود
بیمارم و غم در امتحانم دارد		اما غم او تر و جوانم دارد		این طرفه نگر که هرچه در رنجوری		بیرون ز غمش خورم زیانم دارد
بی‌من به زبان من سخن می‌آید		من بی‌خبرم از آنکه می‌فرماید		زهر و شکر آرزوی من می‌آید		ز آینده که داند چه کرا میشاید
پیوسته سرت سبز و لبت خندان باد		جان و دل عاشقان ز تو شادان باد		آنکس که ترا بیند و شادی نکند		سر زیر و سیه گلیم و سرگردان باد
بی‌یاری تو دل بسوی یار نشد		تا لطف غمت ندیده غمخوار نشد		هرچیز که بسیار شود خار شود		غمهای تو بسیار شد و خوار شد
تا با غم عشق تو مرا کار افتاد		بیچاره دلم در غم بسیار افتاد		بسیار فتاده بود اندر غم عشق		اما نه چنین زار که این بار افتاد
تا بنده ز خود فانی مطلق نشود		توحید به نزد او محقق نشود		توحید حلول نیست نابودن تست		ورنه به گزاف باطلی حق نشود
تا تو بخودی ترا به خود ره ندهد		چون مست شدی ز دیده بیرون نجهند		چون پاک آئی ز هر دو عالم به یقین		آنگه بنشان نفرت انگشت نهند
تا در دل من عشق تو اندوخته شد		جز عشق تو هر چه داشتم سوخته شد		عقل و سبق و کتاب بر طاق نهاد		شعر و غزل دوبیتی آموخته شد
تا در طلب مات همی کام بود		هر دم که برون ز ما زنی دام بود		آن دل که در او عشق دلارام بود		گر زندگی از جان طلبد خام بود
تا رهبر تو طبع بدآموز بود		بخت تو مپندار که پیروز بود		تو خفته به صبح و شب عمرت کوتاه		ترسم که چو بیدار شوی روز بود
تا سر نشود یقین که سرکش نشود		وان دلبر برگزیده سرکش نشود		آن چشمه آبست چه آن آب حیات		آب حیوان نگردد آتش نشود
تا گوهر جان در این طبایع افتاد		همسایه شدند با وی این چار فساد		زان گور بدان گور از آن رنگ گرفت		همسایهٔ بدخدای کس را ندهاد
تا مدرسه و مناره ویران نشود		اسباب قلندری بسامان نشود		تا ایمان کفر و کفر ایمان نشود		یک بندهٔ حق به حق مسلمان نشود
نایی ببرید از نیستان استاد		با نه سوراخ و آدمش نام نهاد		ای نی تو از این لب آمدی در فریاد		آن لب را بین که این لبت را دم داد
بانگ مستی ز آسمان می‌آید		مستی ز فلک نعره‌زنان می‌آید		از نعرهٔ او جان جهان می‌شورد		کان جان جهان از آن جهان می‌آید
تنها بمرو که رهزنان بسیارند		یک جان داری و خصم جان بسیارند		خصم جان را جان و جهان میخوانی		گولان چو تو در این جهان بسیارند
تو جانی و هر زنده غم جان بکشد		هر کان دارد منت آن بکشد		هرجان که چو کارد با تو در بند زر است		گر تیغ زنی از بن دندان بکشد
تو هیچ نه‌ای و هیچ توبه ز وجود		تو غرق زیانی و زیانت همه سود		گوئیکه مرا نیست به جز خاک بدست		ای بر سر خاک جمله افلاک چه سود
تیری ز کمانچهٔ ربابی بجهید		از چنبر تن گذشت و بر قلب رسید		آن پوست نگر که مغزها را بخلید		و آن پرده نگر که پرده‌ها را بدرید
جامی که بگیرم میش انوار بود		بینی که بگویم همه اسرار بود		در هر طرفی که بنگرد دیدهٔ من		بی‌پرده مرا ضیا دلدار بود
جانا تبش عشق به غایت برسید		از شوق تو کارم به شکایت برسید		ارزانکه نخواهی که بنالم سحری		دریاب که هنگام عنایت برسید
جان باز که وصل او به دستان ندهند		شیر از قدح شرع به مستان ندهند		آنجا که مجردان بهم می‌نوشند		یک جرعه به خویشتن‌پرستان ندهند
جان چو سمندرم نگاری دارد		در آتش او چه خوش قراری دارد		زان بادهٔ لبهاش بگردان ساقی		کز وی سر من عجب خماری دارد
جان را جستم ببحر مرجان آمد		در زیر کفی قلزم پنهان آمد		اندر دل تاریک به راه باریک		رفتم رفتم یکی بیابان آمد
جان روی به عالم همایون آورد		وز چون و چگونه دل به بیچون آورد		آن راز که تاکنون همی بود نهان		از زیر هزار پرده بیرون آورد
جان کیست که او بدیده کار تو کند		یا دیده و دل که او شکار تو کند		گر از سر گور من برآید خاری		آن خار به عشق خار خار تو کند
جان محرم درگاه همی باید برد		دل پر غم و پر آه همی باید برد		از خویش به ما راه نیابی هرگز		از ما سوی ما راه همی باید برد
جانم ز هواهای تو یادی دارد		بیرون ز مرادها مرادی دارد		بر باد دهم خویش در این بادهٔ عشق		کاین باده ز سودای تو بادی دارد
جانیکه در او از تو خیالی باشد		کی آن جان را نقل و زوالی باشد		مه در نقصان گرچه هلالی باشد		نقصان وی آغاز کمالی باشد
جائیکه در او چون نگاری باشد		کفر است که آنجای قراری باشد		عقلی که ترا بیند و از سر نرود		سر کوفته به که زشت ماری باشد
جز دمدمهٔ عشق تو در گوش نماند		جان را ز حلاوت ازل هوش نماند		بی‌رنگی عشق رنگها را آمیخت		وز قالب بی‌رنگ فراموش نماند
جز صحبت عاشقان و مستان مپسند		دل در هوس قوم فرومایه مبند		هر طایفه‌ات بجانب خویش کشند		زاغت سوی ویرانه و طوطی سوی قند
چشمت صنما هزار دلدار کشد		آن نالهٔ زیر او همه زار کشد		شاهان زمانه خصم بردار کنند		آن نرگس بیدار تو بیدار کشد
چشم تو هزار سحر مطلق دارد		هر گوشه هزار جان معلق دارد		زلفت کفر است و دین رخ چون قمرست		از کفر نگر که دین چه رونق دارد
چشمی که نظر بدان گل و لاله کند		این گنبد چرخ را پر از ناله کند		میهای هزارساله هرگز نکنند		دیوانگیی که عشق یکساله کند
جودت همه آن کند که دریا نکند		این دم کرمت وعده به فردا نکند		حاجت نبود از تو تقاضا کردن		کز شمس کسی نور تقاضا نکند
جوزی که درونش مغز شیرین باشد		درجی که در او در خوش آیین باشد		چندین ز حسد شکستن آن مطلب		گر بشکنیش هزار چندین باشد
چون بدنامی بروزگاری افتد		مرد آن نبود که نامداری افتد		گر در خواهی ز قعر دریا بطلب		کان کف باشد که بر کناری افتد
چون خمر تو در ساغر ما در ریزند		پنهان شدگان این جهان برخیزند		هم امت پرهیز ز ما پرهیزند		هم اهل خرابات ز ما بگریزند
چون دیده بر آن عارض چون سیم افتاد		جان در لب تو چو دیدهٔ میم افتاد		نمرود صفت ز دیدگان رفت دلم		در آتش سودای براهیم افتاد
چون دیده برفت توتیای تو چه سود		چون دل همه گشت خون وفای تو چه سود		چون جان و جگر سوخت تمام از غم تو		آنگاه سخنان جانفزای تو چه سود
چون روز وصال یار ما نیست پدید		اندک اندک ز عشق باید ببرید		میگفت دلم که این محالست محال		سر پیش فکنده زیر لب میخندید
چون زیر افکند در عراق آمیزد		دل عقل کند رها ز تن بگریزد		من آتشم و چو درد می برخیزم		هر آتش را که درد می‌برخیزد
چون شاهد پوشیده خرامان گردد		هر پوشیده ز جامه عریان گردد		بس رخت به خیل کاو گروگان گردد		گر سنگ بود چو کان زرافشان گردد
چون صبح ولای حق دمیدن گیرد		جان در تن زندگان پریدن گیرد		حایی برسد مرد که در هر نفسی		بی‌زحمت چشم دوست دیدن گیرد
چون صورت تو در دل ما بازآید		مسکین دل گمگشته بجا بازآید		گر عمر گذشت و یک نفس بیش نماند		چون او برسد گذشته‌ها بازآید
چون نیستی تو محض اقرار بود		هستی تو سرمایهٔ انکار بود		هرکس که ز نیستی ندارد بوئی		کافر میرد اگرچه دیندار بود
حاشا که دل از عشق جهانرا نگرد		خود چیست به جز عشق که آنرا نگرد		بیزار شوم ز چشم در روز اجل		گر عشق رها کند که جانرا نگرد
خاک توام و خدای حق میداند		واجب نبود که از منت بستاند		ور بستاند دعا گری پیشه کنم		تا رحم کند پیش منت بنشاند
خاموش مراز گفت و گفتار تو کرد		بیکار مرا حلاوت کار تو کرد		بگریختم از دام تو در خانهٔ دل		دل دام شد و مرا گرفتار تو کرد
خوابم ز خیال روی تو پشت بداد		وز تو ز خیال تو همی خواهم داد		خوابم بشد ودست بدامان تو زد		خوابم خود مرد چون خیال تو بزاد
خواهم گردی که از هوای تو رسد		باشد که به دیده خاک پای تو رسد		جانم ز جفا خرم و خندان باشد		زیرا ز جفا بوی وفای تو رسد
خواهم که دلم با غم هم‌خو باشد		گر دست دهد غمش چه نیکو باشد		هان ای دل بی‌دل غم او دربر گیر		تا چشم زنی خود غم او او باشد
خورشید که باشد که بروی تو رسد		یا باد سبک سر که به موی تو رسد		عقلی که کند خواجه گهی شهر وجود		دیوانه شود چون سر کوی تو رسد
خورشید که در خانه بقا می نکند		می‌گردد جابجا و جا می نکند		آن نرو به جز قصد هوا می‌نکند		می‌گوید کاصل ما خطا می نکند
خورشید مگر بسته به پیشت میرد		وان ماه جگر خسته به پیشت میرد		وان سرو و گل رسته به پیشت میرد		وین دلشده پیوسته به پیشت میرد
خوش عادت خوش خو که محمد دارد		ما را شب تیره بینوا نگذارد		بنوازد آن رباب را تا به سحر		ور خواب آید گلوش را بفشارد
خون دل عاشقان چو جیحون گردد		عاشق چو کفی بر سر آن خون گردد		جسم تو چو آسیا و آبش عشق است		چون آب نباشد آسیا چون گردد
دامان جلال تو ز دستم نشود		سودای تو از دماغ مستم نشود		گوئیکه مرا چنانکه هستی بنمای		گر بنمایم چنانکه هستم نشود
دانی صوفی بهر چه بسیار خورد		زیرا که بایام یکی بار خورد		بگذار که تا این گل و گلزار خورد		تا چند چو اشتران ز غم خار خورد
در باغ آیید و سبز پوشان نگرید		هر گوشه دکان گل فروشان نگرید		میخندد گل به بلبلان می‌گوید		خاموش شوید و در خموشان نگرید
در باغ هزار شاهد مهرو بود		گلها و بنفشه‌های مشکین بو بود		وان آب زره زره که اندر جو بود		این جمله بهانه بود و او خود او بود
در بندم از آن دو زلف بند اندر بند		در ناله‌ام از لبان قند اندر قند		هر وعدهٔ دیدار تو هیچ اندر هیچ		آخر غم هجران تو چند اندر چند
در حضرت حق ستوده درویشانند		در صدر بزرگی همه بیخویشانند		خواهی که مس وجود تو زر گردد		با ایشان باش کیمیا ایشانند
در خدمتت ای جان چو بدن میافتد		زان سجده به بخت خویشتن میافتد		هر بار که اندر قدمت میافتم		جان در باطن به پای من میافتد
درد و زخم ار زلف تو در چنگ آید		از حال بهشتیان مرا ننگ آید		گوئیکه به صحرای بهشتم ببرند		صحرای بهشت بر دلم تنگ آید
در راه طلب رسیده‌ای میباید		دامان ز جهان کشیده‌ای میباید		بی‌چشمی خویش را دوا کنی ور نی		عالم همه او است دیده‌ای میباشد
در سلسله‌ات هر آنکه پا بست شود		گر فانی و گر نیست بود هست شود		می‌فرمائی که بی‌خود و مست مشو		ناچار هر آنکه می‌خورد مست شود
در سینهٔ هر که ذره‌ای دل باشد		بی‌مهر تو زندگیش مشکل باشد		با زلف چو زنجیر گره بر گرهت		دیوانه کسی بود که عاقل باشد
در صحبت حق خموش میباید بود		بی‌چشم و زبان و گوش میباید بود		خواهی که خلاص یابی از زنده دلی		با زنده‌دلان به هوش میباید بود
در عشق اگرچه خرده بینم کردند		در پیشروی اگر گزینم کردند		آمد سرما و پوستینیم نشد		گرچه همه شهر پوستینم کردند
در عشق توام نصیحت و پند چه سود		زهراب چشیده‌ام مرا قند چه سود		گویند مرا که بند بر پاش نهید		دیوانه دلست پای در بند چه سود
در عشق توام وفا قرین میباید		وصل تو گمانست و یقین میباید		کار من و دل خاصه در حضرت تو		بد نیست و لیکن به از این میباید
در عشق تو عقل ذوفنون میخسبد		مشتاق در آتش درون میخسبد		بی‌دیده و دل اگر نخسبم چه عجب		خون گشته مرا دو دیده چون میخسبد
در عشق اگر دمی قرارت باشد		اندر صف عاشقان چه کارت باشد		سر تیز چو خار باش تا یار چو گل		گه در برو گاه بر کنارت باشد
در عشق نه پستی نه بلندی باشد		نی بیهشی نه هوشمندی باشد		قرائی و شیخی و مریدی نبود		قلاشی و کم‌زنی و رندی باشد
در عشق هزار جان و دل بس نکند		دل خود چه بود حدیث جان کس نکند		این راه کسی رود که در هر قدمی		صد جان بدهد که روی واپس نکند
در کام دل آنچه بود نفسم همه راند		هرگز نفسی نامه شرم نه بخواند		نفس بد من مرا بدین روز نشاند		من ماندم و فضل تو دگر هیچ نماند
در گریهٔ خون مرا شکر خند تو کرد		بی‌بند مرا از این جهان بند تو کرد		می‌فرمائی که عهد و سوگند تو کو		بی‌عهد مرا نه عهد و سوگند تو کرد
در کوی خرابات تکبر نخرند		مردی ز سر کوی خرابات برند		آنجا چو رسی مقامری باید کرد		یا مات شوی یا ببری یا ببرند
در لشکر عشق چونکه خونریز کنند		شمشیر ز پاره‌های ما تیز کنند		من غرقهٔ آن سینهٔ دریا صفتم		یاران مرا بگو که پرهیز کنند
در مدرسهٔ عشق اگر قال بود		کی فرق میان قال با حال بود		در عشق نداد هیچ مفتی فتوی		در عشق زبان مفتیان لال بود
در می‌طلبی ز چشمه در بر ناید		جوینده در به قعر دریا باید		این گوهر قیمتی کسی را شاید		کز آب حیات تشنه بیرون آید
در معنی هست و در عیان نیست که دید		در دل پیدا و در زبان نیست که دید		هستی جهان و در جهان نیست که دید		در هستی و نیستی چنان نیست که دید
در مغز فلک چو عشق تو جا گیرد		تا عرش همه فتنه و غوغا گیرد		چون روح شود جهان نه بالا و نه زیر		چون عشق تو روح را ز بالا گیرد
ای دل، اثر صبح، گه شام که دید		یک عاشق صادق نکونام که دید		فریاد همی زنی که من سوخته‌ام		فریاد مکن، سوختهٔ خام که دید
در نفی تو عقل را امان نتوان دید		جز در ره اثبات تو جان نتوان داد		با اینکه ز تو هیچ مکان خالی نیست		در هیچ مکان ترا نشان نتوان داد
درویش که اسرار جهان میبخشد		هردم ملکی به رایگان میبخشد		درویش کسی نیست که نان میطلبد		درویش کسی بود که جان میبخشد
در عشق توم وفا قرین می‌باید		وصل تو گمانست، یقین می‌باید		کار من دل خواسته در خدمت تو		بد نیست ولیکن به ازین می‌باید
دریا نکند سیر مرا جو چه کند		گلشن چو نباشدم مرا بو چه کند		گر یار کرانه کرد او معذور است		من ماندم و صبر نیز تا او چه کند
دردی داری که بحر را پر دارد		دردی که هزار بحر پر در دارد		خواهی که بیا پیش فرود آی ز خر		زانروی که روی خر به آخر دارد
دست تو به جود طعنه بر میغ زند		در معرکه تیغ گوهر آمیغ زند		از کار تو آفتاب را شرمی باد		کو تیغ تو دیده صبحدم تیغ زند
دشنام که از لب تو مهوش باشد		چون لعل بود که اصلش آتش باشد		بر گوی که دشنام تو دلکش باشد		هر باد که بر گل گذرد خوش باشد
دل با هوس تو زاد و بودی دارد		با سایهٔ تو گفت و شنودی دارد		لاحول همی کنم ولیکن لاحول		در عشق گمان مکن که سودی دارد
دلتنگ مشو که دلگشائی آمد		دل نیک نواز با نوائی آمد		غم را چو مگس شکست اکنون پر و بال		کز جانب قاف جان همائی آمد
دل جمله حکایت از بهار تو کند		جان جمله حدیث لاله‌زار تو کند		مستی ز دو چشم پرخمار تو کند		تا خدمت لعل آبدار تو کند
دل داد مرا که دلستان را بزدم		آن را که نواختم همان را بزدم		جانیکه بر آن زنده‌ام و خندانم		دیوانه شدم چنانکه جان را بزدم
دلدار ابد گرد دلم میگردد		گرد دل و جان خجلم میگردد		زین گل چو درخت سر برآرم خندان		کاب حیوان گرد گلم میگردد
دل در پی دلدار بسی تاخت و نشد		هر خشک و تری که داشت درباخت و نشد		بیچاره به کنج سینه بنشست بمکر		هر حیله و فن که داشت پرداخت و نشد
دل دوش در این عشق حریف ما بود		شب تا به سحرگاه نخفت و ناسود		چون صبح دمید سوی تو آمد زود		با چهرهٔ زرد و دیدهٔ خون‌آلود
دل را بدهم پند که عمدا نرود		پیش بت شنگ من از آنجا نرود		لب می‌گزد آن بت که کجا افتادی		او کیست که باشد که رود یا نرود
دل‌ها به سماع بیقرار افتادند		چون ابر بهار پر شرار افتادند		ای زهرهٔ عیش کف رحمت بگشای		کاین مطرب و کف و دف ز کار افتادند
دل هرچه در آشکار و پنهان گوید		زانموی چو مشک عنبرافشان گوید		این آشفته است و او پریشان دانم		کاشفته سخنهای پریشان گوید
دوش آن بت من همچو مه گردون بود		نی نی که به حسن از آفتاب افزون بود		از دایرهٔ خیال ما بیرون بود		دانم که نکو بود ندانم چه بود
دوش از قمر تو آسمان مینوشید		وز آب حیات تو جهان مینوشید		زان آب حیاتی که حیاتست مزید		در هرچه حیات بود آن مینوشید
دو کون خیال خانه‌ای بیش نبود		وامد شد ما بهانه‌ای بیش نبود		عمریست که قصه‌ای ز جان میشنوی		قصه چکنم فسانه‌ای بیش نبود
دی باغ ز وی شکر سلامت میکرد		بر روی شکوفه‌ها علامت میکرد		آن سرو چمن دعوی قامت میکرد		گل خنده‌زنان بر او قیامت میکرد
دی بنده بر آن قمر جانی شد		یک نکته بگفت و بحث را بانی شد		میخواست که مدعاش ثابت گردد		ثابت نشد آن و مدعی فانی شد
دی چشم تو رای سحر مطلق میزد		روی تو ره گنبد از رق میزد		تا داشتی آفتاب در سایهٔ زلف		جان بر صفت ذره معلق میزد
دیدم رخت از غم سر موئیم نماند		جز بندگی روی تو روئیم نماند		با دل گفتم که آرزوئی در خواه		دل گفت که هیچ آرزوئیم نماند
دی می‌رفتی بر تو تو نظر می‌کردند		آنانکه به مذهب تناسخ فردند		سوگند به اعتقاد خود می‌خوردند		کاین یوسف ثانیست که باز آوردند
دیوانه میان خلق پیدا باشد		زیرا که سوار اسب سودا باشد		دیوانه کسی بود که او را نشناخت		دیوانه به نزد ما شناسا باشد
رفتم بدر خانهٔ آنخوش پیوند		بیرون آمد بنزد من خنداخند		اندر بر خود کشید نیکم چون قند		کای عاشق و ای عارف و ای دانشمند
رو دیده بدوز تا دلت دیده شود		زاندیده جهان دگرت دیده شود		گر تو ز پسند خویش بیرون آئی		کارت همه سر بسر پسندیده شود
روز آمد و غوغای تو در بردارد		شب آمد و سودای تو بر سر دارد		کار شب و روز نیست این کار منست		کی دو خر لنگ بار من بردارد
روز شادیست غم چرا باید خورد		امروز می از جام وفا باید خورد		چند از کف خباز و سفا رزق خوریم		یکچند هم از کف خدا باید خورد
روز محک محتشم و دون آمد		زنهار مگو چونکه ز بیچون آمد		روزیست که از ورای گردون آمد		زان روز بهی که روزافزون آمد
روزیکه بود دلت ز جان پر از درد		شکرانه هزاران جان فدا باید کرد		کاندر ره عشق و عاشقی ای سره مرد		بیشکر قفای نیکوان نتوان کرد
روزی که جمال آن صنم دیده شود		از فرق سرم تا به قدم دیده شود		تا من به هزار دیده بینم او را		کارم بدو دیده کسی پسندیده شود
روزی که خیال دلستان رقص کند		یک جان چکند که صد جهان رقص کند		هر پرده که میزنند در خانهٔ دل		مسکین تن بینوا همان رقص کند
روزی که ز کار کمترک می‌آید		در دیده خیال آن بتک می‌آید		از نادره‌گی و از غریبی که ویست		در عین دلست و دل به شک می‌آید
روزیکه مرا عشق تو دیوانه کند		دیوانگی کنم که دیو آن نکند		حکم مژه تو آن کند با دل من		کز نوک قلم خواجهٔ دیوان نکند
روزیکه وجودها تولد گیرد		روزیکه عدم جانب اعلا گیرد		تا قبضهٔ شمشیر که آلاید خون		تا آتش اقبال که بالا گیرد
رو نیکی کن که دهر نیکی داند		او نیکی را از نیکوان نستاند		مال از همه ماند و از تو هم خواهد ماند		آن به که بجای مال نیکی ماند
زان آب که چرخ از آن بسر می‌گردد		استارهٔ جانم چو قمر می‌گردد		بحریست محیط و در وی این خلق مقیم		تا کیست کز این بحر گهر میگردد
زان مقصد صنع تو یکی نی ببرید		از بهر لب چون شکر خود بگزید		وان نی ز تو از بسکه می لب نوشید		هم بر لب تو مست شد و بخروشید
ز اول که مرا عشق نگارم بربود		همسایهٔ من ز نالهٔ من نغنود		اکنون کم شد ناله عشقم بفزود		آتش چو هوا گرفت کم گردد دود
زلفت چو بر آن لعل شکرخای زند		در بردن جان بندگان رای زند		دست خوش خویش را کس از دست دهد؟		افتادهٔ خویش را کسی پای زند؟
زلف تو به حسن ذوفنونها برزد		در مالش عنبر آستینها برزد		مشگش گفتم از این سخن تاب آورد		درهم شد و خویشتن زمینها برزد
زندان تو از نجات خوشتر باشد		نفرین تو از نبات خوشتر باشد		شمشیر تو از حیات خوشتر باشد		ناسور تو از نوات خوشتر باشد
زنهار مگو که رهروان نیز نیند		کامل صفتان بی‌نشان نیز نیند		ز اینگونه که تو محرم اسرار نه‌ای		میپنداری که دیگران نیز نیند
سر دل عاشقان ز مطرب شنوید		با نالهٔ او بگرد دلها بروید		در پرده چه گفت اگر بدو میگروید		یعنی که ز پرده هیچ بیرون نروید
سر مستان را ز محتسب ترسانند		شد محتسب مست همه میدانند		این مردم شهر ما اگر مردانند		این مستان را چرا گرو نستانند
سرویکه ز باغ پاکبازان باشد		هم سرکش و هم سرخوش و نازان باشد		گر سر کشد او ز سرکشان میرسدش		کاندر سر او غرور بازان باشد
سرهای درختان گل تر میچینند		و اندر دل خود کان گهر می‌بینند		چون بر سر پایند که با بی‌برگی		نومید نگردند و ز پا می‌شینند
سرهای درختان گل رعنا چیدند		آن یعقوبان یوسف خود را دیدند		ایام زمستان چو سیه پوشیدند		آخر ز پس نوحه‌گری خندیدند
سودای ترا بهانه‌ای بس باشد		مستان ترا ترانه‌ای بس باشد		در کشتن ما چه میزنی تیغ جفا		ما را سر تازیانه‌ای بس باشد
سوز دل عاشقان شررها دارد		درد دل بی‌دلان اثرها دارد		نشنیدستی که آه دلسوختگان		بر حضرت رحمت گذرها دارد
شاد آنکه جمال ماهتابش ببرد		ساقی کرم مست و خرابش ببرد		می‌آید آب دیده می‌ناید خواب		ترسد که اگر بیاید آبش ببرد
شاد آنکه ز دور ما یار ما بنماید		چون بچهٔ خرد آستین برخاید		چون دید مرا کنار را بگشاید		چون باز جهد مرغ دلم برباید
شادی همه طالبان که مطلوب رسید		داد ای همه عاشقان که محبوب رسید		آن صحت رنجهای ایوب رسید		آن یوسف صد هزار یعقوب رسید
شادم که غم تو در دل من گنجد		زیرا که غمت بجای روشن گنجد		آن غم که نگنجد در افلاک و زمین		اندر دل چون چشمهٔ سوزن گنجد
شادی زمانه با غمم برنامد		جز از غم دوست مرهمم برنامد		گفتم که به بینمش چه دمها دهمش		چون راست بدیدمش دمم برنامد
شاهیست که تو هرچه بپوشی داند		بی‌کام و زبان گر بخروشی داند		هر کس هوس سخن فروشی داند		من بندهٔ آنم که خموشی داند
شب چون دل عاشقان پر از سودا شد		از چشم بد و نیک جهان تنها شد		با خون دلم چون سفر پنهانی		گویند اشارتی که وقت آنها شد
شب رفت کجا رفت همانجای که بود		تا خانه رود باز یقین هر موجود		ای شب چو روی بدان مقام موعود		از من برسان که آن فلانی چون بود
شب گشت که خلقان همه در خواب روند		مانندهٔ ماهی همه در آب روند		چون روز شود جانب اسباب روند		قوم دگری بسوی وهاب روند
شور آوردم که گاو گردون نکشد		دیوانگیی که صد چو مجنون نکشد		هم من بکشم که شور تو جان منست		جان خود را بگو کسی چون نکشد
شور عجبی در سر ما میگردد		دل مرغ شده است و در هوا میگردد		هر ذرهٔ ما جدا جدا میگردد		دلدار مگر در همه جا میگردد
شیرین سخنی در دل ما میخندد		بر خسرو شیرین سخنی می‌بندد		گه تند کند مرا و او رام شود		گه رام کند مرا و او می‌تندد
صافی صفت و پاک نظر باید بود		وز هرچه جز اوست بیخبر باید بود		هر لحظه اگر هزار دردت باشد		در آرزوی درد دگر باید بود
صبح آمد و وقت روشنائی آمد		شبخیزان را دم جدائی آمد		آن چشم چو پاسبان فروبست بخواب		وقت هوس شکر ربائی آمد
صبح است و صبا مشک فشان می‌گذرد		دریاب که از کوی فلان می‌گذرد		برخیز چه خسبی که جهان می‌گذرد		بوئی بستان که کاروان می‌گذرد
صد بار ز سر برفت عقلم و آمد		تا کی ز می شیفتگان آشامد		از کار بماندم وز بیکاری نیز		تا عاقبت کار کجا انجامد
صد سال بقای آن بت مهوش باد		تیر غم او دل من ترکش باد		بر خاک درش بمرد خوش خوش دل من		یارب که دعا کرد که خاکش خوش باد
صد مرحله زانسوی خرد خواهم شد		فارغ ز وجود نیک و بد خواهم شد		از بس خوبی که در پس پرده منم		ای بیخبران عاشق خود خواهم شد
طاوس نه‌ای که بر جمالت نگرند		سیمرغ نه‌ای که بیتو نام تو برند		شهباز نه‌ای که از شکار تو چرند		آخر تو چه مرغی و ترا با چه خرند
عارف چو گل و جز گل خندان نبود		تلخی نکند عادت قند آن نبود		مصباح زجاجه است جان عارف		پس شیشه بود زجاجه سندان نبود
هر دل که درو مهر تو پنهان نبود		کافر بود آن دل و مسلمان نبود		شهری که درو هیبت سلطان نبود		ویران شده گیر اگرچه ویران نبود
عاشق تو یقین دان که مسلمان نبود		در مذهب عشق کفر و ایمان نبود		در عشق تن و عقل و دل و جان نبود		هرکس که چنین نگشت او آن نبود
عاشق که بناز و ناز کی فرد بود		در مذهب عاشقی جوانمرد بود		بر دلشدگان چه ناز در خورد بود		یعقوب که یوسفی کند سرد بود
عاشق که تواضع ننماید چکند		شبها که بکوی تو نیاید چکند		گر بوسه زند زلف ترا تیره مشو		دیوانه که زنجیر نخاید چکند
عشاق به یک دم دو جهان در بازند		صد ساله بقا به یک زمان دربازند		بر بوی دمی هزار منزل بروند		وز بهر دلی هزار جان دربازند
عشق آن باشد که خلق را دارد شاد		عشق آن باشد که داد شادیها داد		زاده است مرا مادر عشق از اول		صد رحمت و آفرین بر آن مادر باد
عشق آن خوشتر کز او بلاها خیزد		عاشق نبود که از بلا پرهیزد		مردانه کسی بود که در شیوهٔ عشق		چون عشق به جان رسد ز جان بگریزد
عشق از ازلست و تا ابد خواهد بود		جویندهٔ عشق بیعدد خواهد بود		فردا که قیامت آشکارا گردد		هر دل که نه عاشق است رد خواهد بود
عشق تو بهر صومعه مستی دارد		بازار بتان از تو شکستی دارد		دست غم تو بهر دو عالم برسید		الحق که غمت درازدستی دارد
عشق تو خوشی چو قصد خونریز کند		جان از قفس قالب من خیز کند		کافر باشد که با لب چون شکرت		امکان گنه یابد و پرهیز کید
عشق تو سلامت ز جهان می‌ببرد		هجر تو اجل گشته که جان می‌ببرد		آندل که به صد هزار جان می‌ندهم		یک خندهٔ تو به رایگان می‌ببرد
عشقی آمد که عشقها سودا شد		سوزیدم و خاکستر من هم لا شد		باز از هوس سوز خاکستر من		واگشت و هزار بار صورتها شد
عقل و دل من چه عیشها میداند		گر یار دمی پیش خودم بنشاند		صد جای نشیب آسیا میدانم		کز بی‌آبی کار فرو میماند
علم فقها ز شرع و سنت باشد		حکم حکما بیان حجت باشد		لیکن سخنان اولیای ملکوت		از کشف و عیان نور حضرت باشد
عید آمده کز تو عید عیدانه برد		از خرمن ماه تو به دل دانه برد		اینش برسد که روی بر ماه کند		وینش نرسد که ماه نو خانه برد
غم را بر او گزیده میباید کرد		وز چاه طمع بریده میباید کرد		خون دل من ریخته میخواهد یار		این کار مرا به دیده میباید کرد
غم کیست که گرد دل مردان گردد		غم گرد فسردگان و سردان گردد		اندر دل مردان خدا دریائیست		کز موج خوشش گنبد گردان گردد
فردا که به محشر اندر آید زن و مرد		از بیم حساب رویها گردد زرد		من عشق ترا به کف نهم پیش برم		گویم که حساب من از این باید کرد
قاصد پی اینکه بنده خندان نشود		پنهان مکن از بنده که پنهان نشود		گر بر در باغی بنویسی زندان		باغ از پی آن نوشته زندان نشود
قد الفم ز مشق چون جیم افتاد		آن سو که توئی حسن دو میم افتاد		آن خوبی باقی تو ایجان جهان		دل بستد و اندر پی باقیم افتاد
قومی به خرابات تو اندر بندند		رندی چند و کس نداند چندند		هشیاری و آگهی ز کس نپسندند		بر نیک و بد خلق جهان میخندند
کاری ز درون جان میباید		وز قصه شنیدن این گره نگشاید		یک چشمهٔ آب در درون خانه		به زان رودی که از برون می‌آید
کامل صفتی راه فنا می‌پیمود		چون باد گذر کرد ز دریای وجود		یک موی ز هست او بر او باقی بود		آن موی به چشم فقر زنار نمود
گر با دل و دنده هیچ کارم افتد		در وقت وصال آن نگارم افتد		خون دل ز آب دیده زان میبارم		تا آن دل و دیده در کنارم افتد
گر چرخ ترا خدمت پیوست کند		مپذیر که عاقبت ترا پست کند		ناگاه به شربتی ترا مست کند		در گردن معشوق دگر دست کند
گر خواب ترا خواجه گرفتار کند		من نگذارم کسیت بیدار کند		عشقت چو درخت سیب میافشاند		تا خواب ترا چو برگ طیار کند
گر در طلبی ز چشمه در بر ناید		جویندهٔ در به قعر دریا باید		این گوهر قیمتی کسی را شاید		کز آب حیات تشنه بیرون آید
گر دریا را همه نهنگان گیرند		ور صحرا را همه پلنگان گیرند		ور نعمت و مال چشم تنگان گیرند		عشاق جمال خوب رنگان گیرند
گر صبر کنم جامعهٔ جان میسوزد		جان من و آن جملگان میسوزد		ور بانگ برآورم دهان میسوزد		از من گذرد هر دو جهان میسوزد
گر صبر کنم دل از غمت تنگ آید		ور فاش کنم حسود در چنگ آید		پرهیز کنم که شیشه بر سنگ آید		گوئی که ز عشق ما ترا ننگ آید
اگر عاشق را فنا و مردن باشد		یا در ره عشق جان سپردن باشد		پس لاف بود آنچه بگفتند که عشق		از عین حیات آب خوردن باشد
گر ما نه همه تنور سوزان باشد		ناگه ز درم درآی گرم آن باشد		چون وعده دهی نیابی سرد آن باشد		سرما نه همه سرد زمستان باشد
گر مرده شود تن بر خود جاش کنند		ور زنده بود قصد سر و پاش کنند		گفتم که مرا حریف اوباش کنند		گفتا نی نی مست شوی فاش کنند
گر نگریزی ز ما بنازی چه شود		ور نرد وداع ما نبازی چه شود		ما را لب خشک و دیدهٔ تر بی‌تست		گر با تر و خشک ما بسازی چه شود
گر هر دو جهان ز خار غم پر باشد		از خار بترسد آنکه اشتر باشد		ور جان و جهان ز غصه آلوده شود		پاکیزه شود چو عشق گازر باشد
کس از خم چوگان تو گوئی نبرد		وز وصل تو ره به جستجوئی نبرد		گر یوسف دیده همچو یعقوب کند		از پیرهن حسن تو بوئی نبرد
کس واقف آن حضرت شاهانه نشد		تا بی‌دل و بی‌عقل سوی خانه نشد		دیوانه کسی بود که آن روی تو دید		وانگه ز تو دور ماند و دیوانه نشد
کشتی چو به دریای روان میگذرد		می‌پندارد که نیستان میگذرد		ما میگذریم ز این جهان در همه حال		می‌پندارم کاین جهان میگذرد
گفتم بیتی نگار از من رنجید		یعنی که بوزن بیت ما را سنجید		گفتم که چه ویران کنی این بیت مرا		گفتا به کدام بیت خواهم گنجید
گفتم جانی به ترک جان نتوان کرد		گفتا جانرا چو تن نشان نتوان کرد		گفتم که تو بحر کرمی گفت خموش		در است چو سنگ رایگان نتوان کرد
گفتم که به من رسید دردت بمزید		گفتا خنک آن جان که بدین درد رسید		گفتم که دلم خون شد از دیده دوید		گفت اینکه تو را دوید کس را ندوید
گفتم که ز خردی دل من نیست پدید		غمهای بزرگ تو در او چون گنجید		گفتا که ز دل بدیده باید نگرید		خرد است و در او بزرگها بتوان دید
گفتی که بگو زبان چه محرم باشد		محرم نبود هرچه به عالم باشد		والله نتوان حدیث آن دم گفتن		با او که سرشت خاک آدم باشد
کو پای که او باغ و چمن را شاید		کو چشم که او سرو و سمن را شاید		پای و چشمی یکی جگر سوخته‌ای		بنمای یکی که سوختن را شاید
گوید چونی خوشی و در خنده شود		چون باشد مردهٔ ای که او زنده شود		امروز پراکنده نخواهم گفتن		هرچند که راه او پراکنده شود
گویند که فردوس برین خواهد بود		آنجا می ناب و حور عین خواهد بود		پس ما می و معشوق به کف میداریم		چون عاقبت کار همین خواهد بود
کی باشد کین نبش بنوش تو رسد		زهرم به لب شکرفروش تو رسد		زیرا که تو کیمیای بی‌پایانی		ای خوش خامی که او بجوش تو رسد
کی غم خورد آنکه با تو خرم باشد		ور نور تو آفتاب عالم باشد		اسرار جهان چگونه پوشیده شود		بر خاطره آنکه با تو محرم باشد
کی غم خورد آنکه شاد مطلق باشد		واندل که برون ز چرخ ازرق باشد		تخم غم را کجا پذیرد چو زمین		آن کز هوسش فلک معلق باشد
کی گفت که آن زندهٔ جاوید بمرد		کی گفت که آفتاب امید بمرد		آن دشمن خورشید در آمد بر بام		دو دیده ببست و گفت خورشید بمرد
لبهای تو آنگه که با ستیز بود		در هر دو جهان از تو شکرریز بود		گر در دل تنگ خود تو ماهی بینی		از من بشنو که شمس تبریز بود
لعلیست که او شکر فروشی داند		وز عالم غیب باده نوشی داند		نامش گویم و لیک دستوری نیست		من بندهٔ آنم که خموشی داند
ما بسته بدیم بند دیگر آمد		بیدل شده و نژند دیگر آمد		در حلقهٔ زلف او گرفتار بدیم		در گردن ما کمند دیگر آمد
هر لحظه میی به جان سرمست دهد		تا جان و دلم به وصل پیوست دهد		این طرفه که یک قطرهٔ آب آمده است		تا دریای پر گهرش دست دهد
ما می‌خواهیم و دیگران میخواهند		تا بخت کرا بود کرا راه دهند		ما زان غم او به بازی و خنداخند		عقل و ادب و هرچه بد از ما برکند
ماهی که کمر گرد قمر می‌بندد		غمگینم از اینکه خوشدلم نپسندد		چون بیندم او که من چین گریانم		پنهان پنهان شکر شکر میخندد
مائیم ز عشق یافته مرهم خود		بر عشق نثار کرده هر دم دم خود		تا هر دم ما حوصلهٔ عشق رود		در هر دم ما عشق بیابد دم خود
مردان رهت که سر معنی دانند		از دیدهٔ کوته نظران پنهانند		این طرفه‌تر آنکه هرکه حق را بشناخت		مؤمنشد و خلق کافرش میخوانند
مردان رهش زنده به جان دگرند		مرغان هواش ز آشیان دگرند		منگر تو بدین دیده بدیشان کایشان		بیرون ز دو کون در جهان دگرند
مردیکه بهست و نیست قانع گردد		هست و عدم او را همه تابع گردد		موقوف صفات و فعل کی باشد او		کز صنع برون آید و صانع گردد
مرغ دل من ز بسکه پرواز آورد		عالم عالم جهان جهان راز آورد		چندان به همه سوی جهان بیرون شد		کاین هر دو جهان به قطره‌ای باز آورد
مرغی که ز باغ پاکبازان باشد		هم سرکش و هم سرخوش و شادان باشد		گر سر بکشد ز سرکشان میرسدش		کاندر سر او غرور بازان باشد
مرغی ملکی زانسوی گردون بپرد		آن سوی که سوی نیست بیچون بپرد		آن مرغ که از بیضهٔ سیمرغ بزاد		جز جانب سیمرغ بگو چون بپرد
مستان غمت بار دگر شوریدند		دیوانه دلانت سر مه را دیدند		آمد سر مه سلسله را جنبانید		بر آهن سرد عقل را بندیدند
مشکین رسنت چو پردهٔ ماه شود		بس پرده‌نشین که ضال و گمراه شود		ور چاه زنخدانت ببیند یوسف		آید که بر آن رسن در این چاه شود
مطرب خواهم که عاشق مست بود		در کوی خرابات تو پابست بود		گر نیست بود شاه و گر هست بود		یارب بده آن کس که از دست بود
معشوقه چو آفتاب تابان گردد		عاشق به مثال ذره گردان گردد		چون باد بهار عشق جنبان گردد		هر شاخ که خشک نیست رقصان گردد
معشوقه خانگی بکاری ناید		کو عشوه نماید و وفا ننماید		معشوقه کسی باید کاندر لب گور		از باغ فلک هزار در بگشاید
مگذار که غصه در میانت گیرد		یا وسوسه‌های این جهانت گیرد		رو شربت عشق در دهان نه شب و روز		زان پیش که حکم حق دهانت گیرد
مگذار که وسوسه زبونت گیرد		چون مار به حیله و فسونت گیرد		تا آن مه بی‌چون کند آهنگ گرفت		حیران شود آسمان که چونت گیرد
من بندهٔ آن قوم که خود را دانند		هردم دل خود را ز علط برهانند		از ذات و صفات خویش خالی گردند		وز لوح وجود اناالحق خوانند
من بندهٔ یاری که ملالش نبود		کانرا که ملالست وصالش نبود		گوئیکه خیالست و ترا نیست وصال		تا تیره بود آب خیالش نبود
من بی‌خبرم خدای خود میداند		کاندر دل من مرا چه میخنداند		باری دل من شاخ گلی را ماند		کش باد صبا بلطف می‌افشاند
من چوب گرفتم به کفم عود آمد		من بد کردم بدیم مسعود آمد		گوید که در صفر سفر نیکو نیست		کردم سفر و مرا چنین سود آمد
مه را طرفی بماه رو میماند		چیزیش بدان فرشته خو میماند		نی نی ز کجا تا بکجا مه که بود		جان بندهٔ او بدو خود او میماند
مه‌رویان را یکان یکان برشمرید		باشد به غلط نام مه ما ببرید		ای انجمنی که رد پس پرده درید		بر دیدهٔ پر آتش من در گذرید
می‌آ ید یار و چون شکر میخندد		وز مرتبه بر شمس و قمر میخندد		این یک نظری که در جهان محرم او است		هم پنهانی بدان نظر می‌خندد
می‌جوشد دل که تا به جوش تو رسد		بی‌هوش شده است تا به هوش تو رسد		می‌نوشد زهر تا بنوش تو رسد		چون حلقه شده است تا بگوش تو رسد
می‌گوید عشق هرکه جان پیش کشد		صد جان و هزار جان عوض بیش کشد		در گوش تو بین عشق چها میگوید		تا گوش کشانت بسوی خویش کشد
نی آب روان ز ماهیان سیر شود		نی ماهی از آن آب روان سیر شود		نی جان جهان ز عاشقان تنگ آید		نی عاشق از آن جان جهان سیر شود
گر راه روی راه برت بگشایند		ور نیست شوی به هستیت بگرایند		ور پست شوی، نگنجی در عالم		وانگاه ترابی تو به تو بنمایند
و هو معکم از او خبر می‌آید		در سینه از این خبر شرر می‌آید		زانی ناخوش که خویش نشناخته‌ای		چون بشناسی دگرچه در می‌آید
هان ای دل خسته وقت مرهم آمد		خوش خوش نفسی بزن که آن دم آمد		یاریکه از او کار شود یاران را		در صورت آدمی به عالم آمد
هر جا به جهان تخم وفا برکارند		آن تخم ز خرمنگه ما می‌آ رند		هرجا ز طرب ساز نی بردارند		آن شادی ماست آن خود پندارند
هر چند دلم رضا او می‌جوید		او از سر شمشیر سخن می‌گوید		خون از سر انگشت فرو می‌چکدش		او دست به خون من چرا می‌شوید
هرچیز که بسیار شود خوار شود		گر خوار شود به خانهٔ پار شود		گر سیر شود از همه بیزار شود		یارش به بهای جان خریدار شود
هر دل که بسوی دلربائی نرود		والله که به جز سوی فنائی نرود		ای شاد کبوتری که صید عشق است		چندانکه برانیش بجائی نرود
هر روز دلم نو شکری نوش کند		کز ذوق گذشته‌ها فراموش کند		اول باده ز عاشقی نوش کند		آنگاه دهد به ما و مدهوش کند
هر شب که دل سپهر گلشن گردد		عالم همه ساکن چو دل من گردد		صد آه برآورم ز آیینهٔ دل		آیینهٔ دل ز آه روشن گردد
هر شب که ز سودای تو نوبت بزنند		آن شب همه جان شوند هرجا که تنند		در چادر شب چه دختران دارد عشق		گر غم آید سبلت و ریشش بکنند
هر عمر که بی‌دیدن اصحاب بود		یا مرگ بود به طبع یا خواب بود		آبی که ترا تیره کند زهر بود		زهری که ترا صاف کند آب بود
هر عمر که بی‌دیدن اصحاب بود		یا مرگ بود به طبع یا خواب بود		آبی که ترا تیره کند زهر بود		زهری که ترا صاف کند آب بود
هر قبض اثر علت اولی باشد		صورت همه مقبول هیولی باشد		هر جزو ز کل بود ولی لازم نیست		کانجا همه کل قابل اجزا باشد
هرگز حق صحبت قدیمت نبود		واندیشهٔ این سیه گلیمت نبود		بر دیده نشینی و بدل درباشی		ور آتش و آب هیچ بیمت نبود
هر کو بگشاده گرهی می‌بندد		بر حال خود و حال جهان میخندد		گویند سخن ز وصل و هجران آخر		چیزیکه جدا نگشت چون پیوندد
هر لحظه همی خوانمش از راه بعید		کو سورهٔ یوسف است و قرآن مجید		گفتم که دلم خون شد و از دیده دوید		گفت آنکه ترا دید کس را ندوید
هر لقمهٔ خوش که بر دهان میگردد		میجوشد و صافش همه جان میگردد		خورشید و مه و فلک از آن میگردد		تا هرچه نهان بود عیان میگردد
هر موی زلف او یکی جان دارد		ما را چو سر زلف پریشان دارد		دانی که مرا غم فراوان از چیست		زانست که او ناز فراوان دارد
هستی اثری ز نرگس مست تو بود		آب رخ نیستی هم از هست تو بود		گفتم که مگر دست کسی در تو رسد		چون به دیدم که خود همه دست تو بود
هشدار که فضل حق بناگاه آید		ناگاه آید بر دل آگاه آید		خرگاه وجود خود ز خود خالی کن		چون خالی شد شاه به خرگاه آید
هل تا برود سرش به دیوار آید		سر بشکند و جامه به خون آلاید		آید بر من سوزن و انگشت گزان		کان گفته سخنهای منش یاد آید
هم کفرم و هم دینم و هم صافم و درد		هم پیرم و هم جوان و هم کودک خرد		گر من میرم مرا مگوئید که مرد		کو مرده بدو زنده شد و دوست ببرد
همواره خوشی و دلکشی نامیزد		هشدار مکن کژ که قدح میریزد		در عالم باد خاک بر سر کردن		شک نیست که هر لحظه غباری خیزد
یاد تو کنم دلم تپیدن گیرد		خونابه ز دیده‌ام چکیدن گیرد		هرجا خبر دوست رسیدن گیرد		بیچاره دلم ز خود رمیدن گیرد
یاران یاران ز هم جدائی مکنید		در سر هوس گریز پائی نکنید		چون جمله یکید دو هوائی مکنید		فرمود وفا که بی‌وفائی مکنید
یار خواهم که فتنه‌انگیز بود		آتش دل و خونخواره و خونریز بود		با چرخ و ستارگان با ستیز بود		در بحر رود چو آتش نیز بود
یاریکه مرا در غم خود می‌بندد		غمگینم از آنکه خوشدلم نپسندد		چون بیند او مرا که من غمگینم		پنهان پنهان شکر شکر می‌خندد
یک سو مشکوة امر پیغام نهاد		یک سوی دگر هزار گون دام نهاد		هر نیک و بدی که اول و آخر رفت		او کرد ولی بهانه بر عام نهاد
یک لحظه اگر نفس تو محکوم شود		علم همه انبیات معلوم شود		آن صورت غیبی که جهان طالب اوست		در آینهٔ فهم تو مفهوم شود
آن جمع کن جان پراکنده بیار		وان مستی هر خواجه و هر بنده بیار		آواز بکش رضای پاینده بیار		ز آواز سرافیل شوم زنده بیار
آن زلف سیاه و قد رعناش نگر		شیرینی آن لعل شکرخاش نگر		گفتم که زکوة حسن یک بوسه بده		برگشت و به خنده گفت سوداش نگر
آن ساقی روح دردهد جام آخر		این مرغ اسیر بجهد از دام آخر		گردد فلک تند مرا رام آخر		وز کرده پشیمان شود ایام آخر
آن کس که ترا دیده بود ای دلبر		او چون نگرد بسوی معشوق دگر		در دیده هر آنکه کرد سوی تو نظر		تاریک نماید به خدا شمس و قمر
از عاشق بدنام بیا ننگ مدار		ورنه برو این مصطبه را تنگ مدار		از دردی خم به جز مرا دنگ مدار		ای خونی خونخواره ز ما چنگ مدار
امروز من از تشنه دهانی و خمار		نی دل دارم نه عقل و نه صبر و قرار		می‌آیم و می‌روم چو انگور افشار		آخر قدح شیره به عصار بسیار
اندیشهٔ دهرت ز چه بگداخت جگر		طبع تو مزاج دهر نشناخت مگر		پندار که نطفه‌ای نینداخت پدر		انگار که گلخنی نپرداخت قدر
ای آمده ز آسمان درین عالم دیر		و آورده خبرهای سموات به زیر		ز آواز تو آدمی کجا گردد سیر		یارب تو بده دمدمه پنجهٔ شیر
ای آنکه دلت باید در وی منگر		زاهد شو و چشم را بخوابان بگذار		اما چکند چشم که بیرون و درون		بیچارهٔ عشق اوست بیچاره نظر
ای بوده سماع آسمانرا ره و در		وی بوده سماع مرغ جانرا سر و پر		اما به حضور تست آن چیز دگر		مانند نماز از پس پیغمبر
ای خاک درت ز آب کوثر خوشتر		اندر ره تو پای من از سر خوشتر		چون بانگ دف عشق ترا ماه شنید		مه گشت دو تا و گفت چنبر خوشتر
ای دلبر عیار دل نیکوفر		از جملهٔ نیکوان توئی نیکوتر		ای از شکرت دهان گلها پر زر		وز هجر کبود پوش تو نیلوفر
ای دل بگذر ز عشق و معشوق و دیار		گر دیده وری ز هر سه بندی زنار		در توبهٔ نیستی شو و باک مدار		کاین فقر منزه است ز یار و اغیار
ای زادهٔ ساقی هله از غم بگذر		ای همدم روح قدس از دم بگذر		گفتی که ز غم گریختم شاد شدم		شادی روان خود از این هم بگذر
ای ظل تو از سایهٔ طوبی خوشتر		ای رنج تو از راحت عقبی خوشتر		پیش از رخ بندهٔ معنی بودم		ای نقش تو از هزار معنی خوشتر
ای عشق خوشی چه خوش که از خوش خوشتر		آتش به من اندر زن کاتش خوشتر		هر شش جهت از عشق خوش‌آباد شدست		با این همه بیرون شدن از شش خوشتر
ای مرد سماع معده را خالی دار		زیرا چو تهیست نی کند نالهٔ زار		چون پر کردی شکم ز لوت بسیار		خالی مانی ز دلبر و بوس و کنار
این صورت باغست و در او نیست ثمر		تو رنجه مشو بیهده سوگند مخور		یا کار معلق و فریبست و غرر		خود از تو نجست کس از این جنس خبر
بالا بنگر دو چشم را بالا دار		صاحب‌نظری کن و نظر با ما دار		مردانه و مرد روی دل اینجا دار		آوردم و آمدم تو دانی یاد آر
بالا منشین که هست پستی خوشتر		هشیار مشو که هست مستی خوشتر		در هستی دوست نیست گردان خود را		کان نیستی از هزار هستی خوشتر
با همت باز باش و یا هیبت شیر		در مخزن جان درآی با دیدهٔ سیر		رو زود بدانجا که نه زود است و نه دیر		بر بالا رو که خود نه بالا است نه زیر
بسیار بخوانده‌ام دستان و سمر		از عاشق و معشوق و غم و خون جگر		پای علم عشق همه عشق تو است		تو خود دگری شها و عشق تو دگر
تا بتوانی مدام می‌باش به ذکر		کز ذکر ترا راه نمایند به فکر		محرم چو شدی در حرم اجلالش		بینی به یقین جمال معشوقهٔ بکر
تا چند کشی سخرهٔ نفس بیکار		تا چند خوری چو اشتران خوشهٔ خار		تا چند دوی از پی نان و دینار		ای کافر و کافر بچه آخر دین‌دار
چون از رخ یار دور گشتم به بهار		با غم بچه کار آید و عیشم بچه کار		از باغ بجای سبزه گو خار بروی		وز ابر بجای قطره گو سنگ ببار
چون بت رخ تست بت‌پرستی خوشتر		چون باده ز جام تست مستی خوشتر		در هستی عشق تو چنین نیست شدم		کان نیستی از هزار هستی خوشتر
چون دید رخ زرد من آن شهره نگار		گفتا که دگر به وصلم امید مدار		زیرا که تو ضد ما شدی در دیدار		تو رنگ خزان داری و من رنگ بهار
خواهی بستان حلقهٔ مستان بنگر		خواهی سر خر به خودپرستان بنگر		اکنون سر خر نیز به بستان آمد		کون خر اگر نه‌ای به بستان بنگر
خورشید همی زرد شود بر دیوار		ما نیز همی زرد شویم از غم یار		گاه از غم یار و گه ز نادیدن یار		گر کار چنین ماند خدایا زنهار
در باغ در نیامدم گرد آور		درویش و تهی روم من راهگذر		خواهی که برون روم مرا بگشا در		ور نگشائی گمان بد نیز مبر
در خاک در وفای آن سیمین بر		میکار دل و دیده میندیش ز بر		از من بشنو تا نشوی زیر و زبر		والله که خبر نداری از زیر و زبر
در مصطبه‌ها گر دو خرابات نگر		پیچیدن مستان به ملاقات نگر		در کعبهٔ عشق سوی میقات نگر		هیهات شنو ز روح و هیهات نگر
در نوبت عشق چشم باشد در بار		چون او بگذشت دل بروید چو بهار		این دم چو بهار است ز روی دلدار		چون کار به نوبت است دم را هشدار
دست و دل ما هرچه تهی‌تر خوشتر		و آزادی دل ز هرچه خوشتر خوشتر		عیش خوش مفلسانه یک چشم زدن		از حشمت صد هزار قیصر خوشتر
دوری ز برادر منافق بهتر		پرهیز ز یار ناموافق بهتر		خاک قدم یار موافق حقا		از خون برادر منافق بهتر
رفتم به سر گور کریم دلدار		میتافت ز گلزار تنش چون گلزار		در خاک ندا کردم خاکا زنهار		آن یار وفادار مرا نیکو دار
روی چو مهت پیش چراغ اولی‌تر		روی حبشی کرده به داغ اولی‌تر		این حلقه چو باغست تو بلبل ما را		رقص بلبل میان باغ اولی‌تر
زان ابروی چون کمانت ای بدر منیر		دل شیشهٔ پرخون شود از ضربت تیر		گویم ز دل و شیشه و خون چیست نظیر		بردارم جام باده و گوید گیر
ساقی گفتم ترا می ساده بیار		وان زنده کن مردم آزاده بیار		گفتی که در این دور فلک بادی هست		تا باد رسیدن ای صنم باده بیار
سیلاب گرفت گرد ویرانهٔ عمر		آغاز پری نهاد پیمانهٔ عمر		خوش باش که تا چشم زنی خود بکشد		حمال زمانه رخت از خانهٔ عمر
طبعم چو حیات یافت از جلوهٔ فکر		آورد عروس نظم در حجرهٔ ذکر		در هر بیتی هزار دختر بنمود		هر یک به مثال مریم آبستن و بکر
فرمود خدا به وحی کای پیغمبر		جز در صف عاشقان بمنشین بگذر		هر چند ز آتشت جهان گرم شود		آتش میرد ز صحبت خاکستر
گر جان داری بیار جان باز آخر		آنجای که برده‌ای ز آغاز آخر		یک نکته شنید جان از آنجا آمد		صد نکته شنید چون نشد باز آخر
گر در سر و چشم عقل داری و صبر		بفروش زبان را و سر از تیغ بخر		ماهی طمع از زبان گویا ببرید		ز این رو نبرند از تن ماهی سر
گر گل کارم بیتو نروید جز خار		ور بیضهٔ طاوس نهم گردد مار		ور بر گیرم رباب بر درد تار		ور هشت بهشت برزنم گردد چار
گفتم بنما که چون کنم بمیر		گفتم که شد آب روغنم گفت بمیر		گفتم که شوم شمع من پروانه		ای رو تو شمع روشنم گفت بمیر
گفتم چشمم گفت سحابی کم گیر		گفتم جگرم گفت سرابی کم گیر		گفتم که دلم گفت کبابی کم گیر		گفتم که تنم گفت خرابی کم گیر
گر رنگ خزان دارم و گر رنگ بهار		تا هردو یکی نشد نیامد گل و خار		در ظاهر خار و گل، مخالف دیدار		بر چشم خلاف دید، خندد گلزار
گفتی که بیا که باغ خندید و بهار		شمعست و شراب و شاهدان چو نگار		آنجا که تو نیستی از اینهام چه سود؟		و آنجا که تو هستی خود از اینها بچه کار؟
گوش ما را بی‌دم اسرار مدار		چشم ما را بی‌رخ دلدار مدار		بزم ما را بی‌می خمار مدار		ما را نفسی بیخودت ای یار مدار
ای بسته حجاب، پردها را بردار		تا کس نرود دگر به صید مردار		رحم آر که مسیریان را از جوع		آب گرمی شدست یلغون بازار
مائیم چو حال عاشقان زیر و زبر		وز دلبر ما هر دو جهان زیر و زبر		از زیر و زبر منزه آمد شه ما		وانکس که از او جست نشان زیر و زبر
مجموع تن و قالب خود را بنگر		جوقی مستند و خفته بر همدیگر		مونس خواهی صلای بیداری زن		بر خفته منه پای و ازو در مگذر
مجنون و پریشان توام دستم گیر		سرگشته و حیران توام دستم گیر		هر بیسر و پای دستگیری دارد		من بیسر و بی‌پای توام دستم گیر
من دم نزنم از این جهان دمگیر		من در طربم همه جهان ماتم گیر		بیدق ببری ز ما ولی شه نبری		ما و رخ شه هزار بیدق کم گیر
من رنگ خزان دارم و تو رنگ بهار		تا این دو یکی نشد نیامد گل و خار		این خار و گل ارچه شد مخالف دیدار		بر چشم خلاف بین بخند ای گلزار
من مسخرهٔ تو نیسستم ای فاجر		تا مسخرگی نمایمت بس نادر		ویران کنمت چنانکه باید کردن		عاجز شود از عمارتت هر عامر
می‌آید گرگ نزد ما وقت سحر		هم فقربه میرباید و هم لاغر		تا چند کنی خرخر اندر بستر		بروی زن آب ای که خاکت بر سر
هر دم دل جمع را برنجاند یار		مانندهٔ چرخیان بگرداند یار		بکدم همه را براند از پیش و دمی		چون فاتحه‌شان به عشق برخواند یار
هر دم دل خسته‌ام برنجاند یار		یا سنگدلست یا نمیداند یار		از دیده به خون نبشته‌ام قصهٔ خویش		می‌بیند و هیچ بر نمیخواند یار
هین وقت صبوحست می ناب بیار		زیرا مرگست زندگانی هشیار		یا ناله این رباب بی‌دل بپذیر		یا پاس دل کباب پر داغ بدار
آمد آمد آنکه نرفت او هرگز		بیرون نبد آن آب از این جو هرگز		او نافهٔ مشک و ما همه بوی وئیم		از نافه شنیده‌ای جدا بو هرگز
آمد بر من دوش نگاری سر تیز		شیرین سخنی شکر لبی شورانگیز		با روی چو آفتاب بیدارم کرد		یعنی که چو آفتاب دیدی برخیز
آمد دی دیوانه و شبهای دراز		مائیم و شب تیره و سودای دراز		ما را سر خواب نیست دل یاوه شده است		آنرا که دلیست تا کند پای دراز
آن تاب که من دانم و تو ای دل سوز		ای دوست شب و روز ز دل می‌افروز		نی نی که غلط گفتم ای عشق آموز		عشق تو و سودای تو آنگه شب و روز
آن یار نهان کشید باز دستم امروز		از دست شدم بند گسستم امروز		یک مست نیم هزار مستم امروز		دیوانهٔ دیوانه پرستم امروز
ای تنگ شکر از ترشان چشم بدوز		آتش بزن و هرچه به جز عشق بسوز		دکان شکرفروش و آنگه ترشی		برف و سرمای وآنگهی فصل تموز
ای جان سماع و روزه و حج و نماز		وی از تو حقیقت شده بازی و مجاز		امروز منم مطربت ای شمع طراز		وز چرخ بود نثار و قوال انداز
ای جان لطیف بیغم عشق مساز		در هر نفسش هزار روزه است و نماز		پیداست سراپا همه سودا و مجاز		آخر به گزاف نیست این ریش دراز
ای دل ز جفای دلستانان مگریز		دزدی خواهی ز پاسبانان مگریز		می‌جوی نشان ز بی‌نشانان مگریز		صد جان بده و ز درد جانان مگریز
ای دل همه رخت را در این کوی انداز		پیراهن یوسف است بر روی انداز		ماهی بچه‌ای عمر نداری بی‌آب		اندیشه مکن خویش در این جوی انداز
ای ذره ز خورشید توانی بگریز		چون نتوانی گریخت با وی مستیز		تو همچو سبوئی و قضا همچون سنگ		با سنگ مپیچ و آب خود را بمریز
ای صلح تو با بنده همه جنگ آمیز		تا کی بود این دوستی ننگ‌آمیز		آمیزش من با تو اگر میجوئی		دریاب ز آب دیدهٔ رنگ‌آمیز
ای عشق تو داده باز جان را پرواز		لطف تو کشیده چنگ جان را در ساز		یک ذره عنایت تو ای بنده‌نواز		بهتر ز هزار ساله تسبیح و نماز
ای عشق نخسبی و نخفتی هرگز		در دیدهٔ خفتگان نیفتی هرگز		باقی سخنی هست نگویم او را		تو نیز نگوئی و نگفتی هرگز
ای کرده ز نقش آدمی چنگی ساز		جانها همه اقوال تو از روی نیاز		ای لعل لبت توانگری عمر دراز		یک هدیه از آن لعل به قوال انداز
ای لاله بیا و از رخم رنگ آموز		وی زهره بیا و از دلم چنگ آموز		و آنگه که نوای وصل آهنگ کند		ای بخت بد بیا و آهنگ آموز
امروز خوشم به جان تو فردا نیز		هم آبم و هم گوهرم و دریا نیز		هم کار و گیای دوست کارافزا نیز		هر لاف که دل زند بگویم ما نیز
امروز مرو از برم ای یار بساز		ای گلبن صد برگ بدین خار بساز		ای عشوه فروش با خریدار بساز		ای ماه تمام با شب تار بساز
امشب که گشاده است صنم با ما راز		ای شب چه شبی که عمر تو باد دراز		زاغان سیاه امشب اندر طربند		با باز سپید جان شده در پرواز
بازآمدم اینک که زنم آتش نیز		در توبه و در گناه و زهد و پرهیز		آورده‌ام آتشی که می‌فرماید		کای هرچه به جز خداست از جا برخیز
بازی بودم پریده از عالم راز		تا بو که برم ز شیب صیدی بفراز		اینجا چه نیافتم کسی را دمساز		زان در که بیامدم برون رفتم باز
بنمای بمن رخ ای شمع طراز		تا ناز کنم نه روزه دارم نه نماز		تا با تو بوم مجاز من جمله نماز		چون بی‌تو بوم نماز من جمله مجاز
جهدی بکن ار پند پذیری دو سه روز		تا پیشتر از مرگ نمیری دو سه روز		دنیا زن پیریست چه باشد گر تو		با پیر زنی انس نگیری دو سه روز
زنها مشو غره به بیباکی باز		زیرا که پری دارد از دولت باز		مرغی تو ولیک مرغ مسکین و مجاز		با باز شهنشاه تو شطرنج مباز
درد تو علاج کس پذیرد هرگز		یا از تو مراد میگریزد هرگز		گفتی که نهال صبر در دل کشتی		گیرم که بکاشتم بگیرد هرگز؟
در سر هوس عشق تو دارم همه روز		در عشق تو مست و بیقرارم همه روز		مر مستان را خمار یک روزه بود		من آن مستم که در خمارم همه روز
دل آمد و گفت هست سوداش دراز		شب آمد و گفت زلف زیباش دراز		سرو آمد و گفت قد و بالاش دراز		او عمر عزیز ماست گو باش دراز
دل بر سر تو بدل نجوید هرگز		جز وصل تو هیچ گل نبوید هرگز		صحرای دلم عشق تو شورستان کرد		تا مهر کسی دگر نروید هرگز
زین سنگدلان نشد دلی نرم هنوز		زین یخ‌صفتان یکی نشد گرم هنوز		نگرفت دباغت آخر این چرم هنوز		نگرفت یکی را ز خدا شرم هنوز
شب گشت و خبر نیست مرا از شب و روز		روز است شبم ز روی آن روز افروز		ای شب شب از آنی که از او بیخبری		وی روز برو ز روز او روز آموز
صد بار بگفتمت ز مستان مگریز		جان در کفمان سپار و بستان مگریز		از من بشنو گریز پا سر نبرد		گر جان خواهی ز حلقهٔ جان مگریز
صد بار بگفت یار هرجا مگریز		گر بگریزی به جز سوی ما مگریز		هر گه ز خیال گرگ ترسان گردی		در شهر گریز سوی صحرا مگریز
گر بکشندم نگردم از عشق توباز		زیرا که ز چنگ ما برون شد آواز		گویند مرا سرت ببریم به گاز		پیراهن عمر خود چه کوته چه دراز
گر در ره عشق او نباشی سرباز		زنهار مکن حدیث عشقی سرباز		گر روشنی میطلبی همچون شمع		پروانه صفت تو خویشتن را در باز
گر گوهر طاعتی نسفتم هرگز		ور گرد بدی ز دل نرفتم هرگز		نومید نیم ز بارگاه کرمت		زیرا که ترا دو من نگفتم هرگز
مائیم و توئی و خانه خالی برخیز		هنگام ستیز نیست ای جان مستیز		چون آب و شراب با حریفان آمیز		چندانکه رسم بجای کج دار و مریز
مائیم و دمی کوته و سودای دراز		در سایهٔ دل فکنده دو پای دراز		نظاره‌کنان بسوی صحرای دراز		صد روز قیامت است چه جای دراز
مائیم و هوای یار مه رو شب و روز		چون ماهی تشنه اندر این جو شب و روز		زین روز شبان کجا برد بو شب و روز		خود در شب وصل عاشقان کو شب و روز
مردانه بیا که نیست کار تو مجاز		آغاز بنه ترانهٔ بی‌آغاز		سبلت میمال خواجهٔ شهر توئی		آخر به گزاف نیست این ریش دراز
معشوقهٔ ما کران نگیرد هرگز		وین شمع و چراغ ما نمیرد هرگز		هم صورت و هم آینه والله که ویست		این آینه زنگی نپذیرد هرگز
من بودم و دوش آن بت بنده نواز		از من همه لابه بود و از وی همه ناز		شب رفت و حدیث ما به پایان نرسید		شبرا چه گنه حدیث ما بود دراز
من سیر نگشته‌ام ز تو یار هنوز		وامم داری نبات بسیار هنوز		گر از سر خاک من برآید خاری		لب بگشاید به عشقت آن خار هنوز
من همتیم کجا بود چون من باز		عرضه نکنم به هیچکس آز و نیاز		با خویشتنم خوش است در پردهٔ راز		گه صید و گهی قید و گهی ناز و گه آز
میگوید مرمرا نگار دلسوز		میباید رفت چون به پایان شد روز		ای شب تو برون میای از کتم عدم		خورشید تو خویش را بدین چرخ بدوز
نی چارهٔ آنکه با تو باشم همراز		نی زهرهٔ آنکه بی‌تو پردازم راز		کارم ز تو البته نمیگردد ساز		کار من بیچاره حدیثی است دراز
هین وقت صبوحست میان شب و روز		غیر از مه وخورشید چراغی مفروز		زان آتش آب گونه یک شعله برآر		در بنگه اندیشه زن و پاک بسوز
یاری خواهی ز یار با یار بساز		سودت سوداست با خریدار بساز		از بهر وصال ماه از شب مگریز		وز بهر گل و گلاب با خار بساز
یک شب چو ستاره گر نخسبی تا روز		تابد به تو اینچنین مه جان‌افروز		در تاریکیست آب حیوان تو مخسب		شاید که شبی در آب اندازی پوز
آمد آمد ترش ترش یعنی بس		میپندارد که من بترسم ز عسس		آن مرغ دلی که نیست در بند قفس		او را تو مترسان که نترسد از کس
احوال دلم هر سحر از باد بپرس		تا شاد شوی از من ناشاد بپرس		ور کشتن بیگناه سودات شود		از چشم خود آن جادوی استاد بپرس
از حادثهٔ جهان زاینده مترس		وز هرچه رسد چو نیست پاینده مترس		این یکدم عمر را غنیمت میدان		از رفته میندیش وز آینده مترس
از روز قیامت جهان‌سوز بترس		وز ناوک انتقام دلدوز بترس		ای در شب حرص خفته در خواب دراز		صبح اجلت رسید از روز بترس
ای یوسف جان ز حال یعقوب بپرس		وی جان کرم ز رنج ایوب بپرس		وی جمله خوبان بر تو لعبتگان		حال ما را ز هجرنا خوب بپرس
جانا صفت قدم ز ابروت بپرس		آشفتگیم ز زلف هندوت بپرس		حال دلم از دهان تنگت بطلب		بیماری من ز چشم جادوت بپرس
چون روبه من شدی تو از شیر مترس		چون دولت تو منم ز ادبیر مترس		از چرخ چو آن ماه ترا همراه است		گر روز بگاهست وگر دیر مترس
دارد به قدح می حرامی که مپرس		یک دشمن جان شگرف حامی که مپرس		پیشم دارد شراب خامی که مپرس		می‌خواند مرمرا به نامی که مپرس
دلدار چنان مشوش آمد که مپرس		هجرانش چنان پر آتش آمد که مپرس		گفتم که مکن گفت مکن تا نکنم		این یک سخنم چنان خوش آمد که مپرس
رو در صف بندگان ما باش و مترس		خاک در آسمان ما باش و مترس		گر جملهٔ خلق قصد جان تو کنند		دل تنگ مکن از آن ما باش و مترس
رو مرکب عشق را قوی ران و مترس		وز مصحف کژ آیت حق خوان و مترس		چون از خود و غیر خود مسلم گشتی		معشوق تو هم توئی یقین دان و مترس
رویم چو زر زمانه می‌بین و مپرس		این اشک چو ناردانه می‌بین و مپرس		احوال درون خانه از من مطلب		خون بر در آستانه می‌بین و مپرس
زین عشق پر از فعل جهانسوز بترس		زین تیر قبا بخش کمر دوز بترس		وانگه آید چو زاهدان توبه کند		آنروز که توبه کرد آنروز بترس
عاشق چو نمیشوی برو پشم بریس		صد کاری و صد رنگی و صد پیشه و پیس		در کاسهٔ سر چو نیستت بادهٔ عشق		در مطبخ مدخلان برو کاسه بلیس
مر تشنهٔ عشق را شرابیست مترس		بی‌آب شدی پیش تو آبیست مترس		گنجی تو اگر بیت خرابیست مترس		بیدار شو از جهان که خوابیست مترس
هستم ز غمش چنان پریشان که مپرس		زانسان شده‌ام بی سر و سامان که مپرس		ای مرغ خیال سوی او کن گذری		وانگه ز منش بپرس چندان که مپرس
آتش در زن بگیر پا در کویش		تازه نبرد هیچ فضول سویش		آن‌روی چو ماه را بپوش از مویش		تا دیدهٔ هر خسی نبیند رویش
آن دل که من آن خویش پنداشتمش		بالله بر هیچ دوست نگذاشتمش		بگذاشت بتا مرا و آمد بر تو		نیکو دارش که من نکو داشتمش
آن دم که حق بنده‌گزاری همه خوش		وز مهر سر بنده بخاری همه خوش		از خانه برانیم بزاری همه خوش		چون عزم کنم هم بگذاری همه خوش
آندیده که هست عاشق گلزارش		مشغول کجا کند سر هر خارش		گر راست بود یار دهد پرگارش		ور کژ نگردد راست نیاید کارش
آنرا که رسول دوست پنداشتمش		من نام و نشان دوست درخواستمش		بگشاد دهانرا که بگوید چیزی		از غایت غیرت تو نگذاشتمش
آن رند و قلندر نهان آمد فاش		در دیدهٔ من بجو نشان کف پاش		یا او است خدایا که فرستاده خداش		ای مطرب جان یک نفسی با ما باش
آنکس که نظر کند به چشم مستش		از رشک دعای بد کنم پیوستش		وانکس که به انگشت نماید رخ او		گر دسترسم بود ببرم دستش
از آتش تو فتاده جانم در جوش		وز باده تو شده است جانم مدهوش		از حسرت آنکه گیرمت در آغوش		هرجای کنم فغان و هر سوی خروش
امروز حریف عشق بانگی زد فاش		گر اوباشی جز بر اوباش مباش		دی نیست شده است بین میندیش ز لاش		فردا که نیامده است از وی متراش
اندر بر خویشم بفشاری همه خوش		بر راه زنان مرگ گماری همه خوش		چون مرگ دهی از پس آن برگ دهی		از مرگ حیاتها برآری همه خوش
ای باد صبا به کوی آن دلبر کش		احوال دلم بگوی اگر باشد خوش		ور زانکه برای خود نباشد دلکش		زنهار مرا ندیده‌ای دم درکش
ای جان جهان و روشنائی همه خوش		آرام دلی و آشنائی همه خوش		بر ما گذری اگر کنی سلطانی		ور بوسه مزید بر فزائی همه خوش
ای چشم بیا دامن خود در خون کش		وی روح برو قماش بر گردون کش		بر لعل لبت هر آنکه انگشت نهاد		مندبس و زبانش از قفا بیرون کش
گفتی چونی بیا که چون روزم خوش		چون روز همی درم می‌دوزم خوش		تا روی چو آتشت بدیدم چو سپند		می‌سوزم و می‌سوزم و مسوزم خوش
گه باده لقب نهادم و گه جامش		گاهی زر پخته گاه سیم خامش		گه دانه و گاه صید و گاهی دامش		این جمله چراست تا نگویم نامش
مرغان رفتند بر سلیمان بخروش		کاین بلبل را چرا نمی‌مالی گوش		بلبل گفتا به خون ما در بمجوش		سه ماه سخن گویم و نه ماه خموش
من شیشه زنم بر آن دل سنگ خوشش		تا جنگ کند بشنوم آن جنگ خوشش		تا بفروزد به خشم آن رنگ خوشش		تا بخراشد مرا بدان چنگ خوشش
ناگه بزدم دست بسوی جیبش		سرمست شدم ز لذت آسیبش		دستم نرسید سوی جیبش اما		المنة الله که بر دم سیبش
نیمی دف من به موش دادی همه خوش		باقی به کف بنده نهادی همه خوش		با درف دریده در سماع آمده‌ایم		ای با تو مراد و بیمرادی همه خوش
هان ای دل تشنه جوی را جویان باش		بی‌پای مپای و دایما پویان باش		با آنکه درون سینه بی‌کام و زبان		سرچشمهٔ هر گفت توئی گویان باش
هرچند ملولی نفسی با ما باش		مگریز ز یاران و درین غوغا باش		یا همچو دلم واله و شیدائی شو		یا بهر نظاره حاضر سودا باش
ای دل برو از عاقبت اندیشان باش		در عالم بیگانگی از خویشان باش		گر باد صبا مرکب خود میخواهی		خاک قدم مرکب درویشان باش
ای روز نشاط روشنی وقت تو خوش		وی عالم عیش و ایمنی وقت تو خوش		در سایهٔ زلف تو دمی میخسبم		تو نیز موافقت کنی وقت تو خوش
ای روی چو آفتاب تو شادی کش		وی موی تو سرمایه ده، جمله حبش		تنها تو خوشی و بس در این هر دو جهان		باقی تبع تواند گشته همه خوش
ای زلف پر از مشک تتاری همه خوش		اندر طلب چو من نگاری همه خوش		در فصل بهار و نوبهاری همه خوش		چون قند و نبات در کناری همه خوش
ای سودائی برو پی سودا باش		در صورت شیدای دلت شیدا باش		با سایهٔ خود ز خوی خود در جنگی		خود سایهٔ تست خصم تو، تنها باش
ای عشق بیا به تلخ خویان خو بخش		ای پشت جهان به حسن چوپان رو بخش		از باغ جمال تو چه کم خواهد شد		زان سیب زنخدان، دو سه شفتالو بخش
ای کرده به پنج شمع روشن هر شش		ای اصل خوشی و هرچه داری همه خوش		تا چند چو الحمد مرا می‌خوانی		همچون بقره بگیر گوش من و کش
ای گنج بیا زود به ویرانهٔ خویش		وی زلف پریشان مشو از شانهٔ خویش		وی مرغ متاب روی از دانهٔ خویش		ای خانه خدا درآی در خانهٔ خویش
ای یار مرا موافقی وقتت خوش		بر حال دلم چو لایقی وقتت خوش		خواهم به دعا که عاشقان خوش باشند		ور زانکه تو نیز عاشقی وقتت خوش
با دل گفتم ز دیگران بیش مباش		رو مرهم ریش باش چون نیش مباش		خواهی که ز هیچکس به تو بد نرسد		بدگوی و بدآموز و بداندیش مباش
با پیر خرد نهفته میگویم دوش		کز من سخن از سر جهان هیچ مپوش		نرمک نرمک مرا همی گفت بگوش		کین دیدنیست گفتنی نیست خموش
با ما چه نه‌ای مشو رفیق اوباش		کاول قدمت دمند و آخر پرخاش		گل باش و بهر سخن که خواهی میخند		مرد سره باش و هرکجا خواهی باش
بر جان و دل و دیده سواری همه خوش		واندر دل و جان هرچه بکاری همه خوش		خوش چشمی و محبوب عذاری همه خوش		فریاد رس جان‌فکاری همه خوش
بر دل چو شکفته گشت اسرار غمش		ندهم به گل همه جهان خار غمش		بایست سوی جهان فانی گردیم		زین پس رخ ما زرد و دیوار غمش
بر من بگریست نرگس خمارش		تا خیره شدم ز گریهٔ بسیارش		گر نرگس او به سرمه آلوده بدی		آلوده شدی ز سرمه‌ها رخسارش
بیچاره دل سوختهٔ محنت کش		در آتش عشق تو همی سوزد خوش		عشقت به من سوخته دل گرم افتاد		آری همه در سوخته افتد آتش
پیوسته مرید حق شو و باقی باش		مستغرق عشق و شور و مشتاقی باش		چون باده بجوش در خم قالب خویش		وانگاه به خود حریف و هم ساقی باش
تا بتوانی تو جامهٔ عشق مپوش		چون پوشیدی ز هر بلائی مخروش		در جامه همی سوز و همی باش خموش		کاخر ز پس نیش بود روزی نوش
تا در نزنی بهر چه داری آتش		هرگز نشود حقیقت وقت تو خوش		عیاران را ز آتش آمد مفرش		عیار نه‌ای ز عاشقان پا درکش
جان جانی بیا میان جان باش		چون عقل و خرد تاج سر مردان باش		تو دولت و بخت همه ای در دو جهان		چون دولت و بخت دو جهان گردانباش
چون رنگ بدزدید گل از رخسارش		آویخت صبا چو رهزنان بردارش		بسیار بگفت بلبل و سود نداشت		تا بو که صباا به جان دهد زنهارش
خائیدن آن لب که چشیدی شکرش		مالیدن دستی که کشیدی بسرش		نگذارد آنکه او به جان و جگرش		آب حیوان همی رسد از اثرش
دانم که برای ما نخفتی همه دوش		بر صفهٔ سرد با یکی بالاپوش		آن نیز فراموش نگردد ما را		ای بوده عزیزتر تو از دیده و گوش
در انجمنی نشسته دیدم دوشش		نتوانستم گرفت در آغوشش		رخ را به بهانه بر رخش بنهادم		یعنی که حدیث میکنم در گوشش
در حلقهٔ مستان تو ای دلبر دوش		میخانه درون کشیدم از خم سر جوش		بر یاد تو کاس و طاس تا وقت سحر		میخوردم و میزدم همی دوش خروش
در مجلس سلطان بشکستم جامش		تا جنگ شود بشنوم آن دشنامش		والله که چنان فتاده‌ام در دامش		کز پختهٔ او نمی‌شناسم خامش
دلدار مرا وعده دهد نشنومش		بر مصحف اگر دست نهد نشنومش		گوید والله که نشنوی نشنومت		خواهد که به اینها بجهد نشنومش
دل یاد تو آرد برود هوش ز هوش		می بی‌لب نوشین تو کی گردد نوش		دیدار ترا چشم همی دارد چشم		آواز ترا گوش همی دارد گوش
رفت آنکه نبود کس به خوبی یارش		بی‌آنکه دلم سیر شد از دیدارش		او رفت و نماند در دلم تیمارش		آری برود گل و بماند خارش
سودای توام در جنون میزد دوش		دریای دو چشم موج خون میزد دوش		تا نیم شبی خیل خیالت برسید		ورنی جانم خیمه برون میزد دوش
سوگند بدان دل که شده است او پستش		سوگند بدان جان که شده است او مستش		سوگند بدان دم که مرا میدیدند		پیمانه به دستی و به دستی دستش
شب چیست برای ما زمان نالش		وان را که نه عاشق است او را مالش		وان عاشق ناقصی که نوکار بود		گوشش نشود گرم به شب بی‌بالش
کاری کردم نگاه نکردم پس و پیش		آنرا که چنان کند چنین آید پیش		آندم که قضا مکر کند ای درویش		در خانه گریزد خرد دوراندیش
گر می‌کشدم غم تو هر دم مکش		هل تا بکشندم همه عالم تو مکش		آنرا که خود انداخته‌ای پای مزن		وانرا که تو زنده کرده‌ای هم تو مکش
گر ناله کنم گوید یعقوب مباش		ور صبر کنم گوید ایوب مباش		اشکسته بخواهدم و چون سر بکشم		بر سر زندم که سر مکش چوب مباش
گفتم چشمم گفت که جیحون کنمش		گفتم که دلم گفت که پر خون کنمش		گفتم که تنم گفت در این روزی چند		رسوا کنم وز شهر بیرون کنمش
الجوهر فقر و سوی الفقر عرض		الفقر شفا و سوی الفقر مرض		العالم کله خداع و غرور		والفقر من العالم کنزو غرض
امروز سماعست و سماعست و سماع		نورست شعاعست و شعاعست و شعاع		این عشق مطاعست و مطاعست و مطاع		از عقل وداعست و وداعست و وداع
عشقست زهر چه آن نشاید مانع		گر عشق نبودی، ننمودی صانع		دانی که حروف عشق را معنی چیست		عین عابد و شین شاکر و قافست قانع
عاشق گردد بگرد اطلال و ربوع		زاهد گردد بگرد تسبیح و رکوع		بر نان تند این و آن دیگر بر لب آب		کانرا عطش آمده است و این را غم جوع
مهمان توایم ما و مهمان سماع		ای جان معاشران و سلطان سماع		هم بحر حلاوتی و هم کان سماع		آراسته باد از تو میدان سماع
هر روز بیاید آن سپهدار سماع		چون باد صبا بسوی گلزار سماع		هم طوطی و عندلیب در کار سماع		هم گردد هر درخت پربار سماع
ای بندهٔ سردی به زمستان چون زاغ		محروم ز بلبل و گلستان ز باغ		دریاب که این دم اگرت فوت شود		بسیار طلب کنی به صد چشم و چراغ
بلبل آمد به باغ و رستیم ز زاغ		آئیم به باغ با تو ای چشم و چراغ		چون سوسن و گل ز خویش بیرون آئیم		چون آب روان رویم از باغ به باغ
گر با دیگری مجلس میسازم و لاغ		ننهم به خدا ز مهر کس بر دل داغ		لیکن چو فرو شود کسی را خورشید		در پیش نهد بجای خورشید چراغ
گفتی مگری چو ابر در فرقت باغ		من آن توام بخسب ایمن به فراغ		ترسم که چراغ زیر طشتی بنهی		وانگاه بجویمش به صد چشم و چراغ
گویند که عشق بانگ و نامست دروغ		گویند امید عشق خامست دروغ		کیوان سعادت بر ما در جانست		گویند فراز هفت بامست دروغ
گویند که یار را وفا نیست دروغ		گویند پس از هجر لقا نیست دروغ		گویند شراب جانفزا نیست دروغ		گویند که این به پای ما نیست دروغ
از دل سوی دلدار شکافست شکاف		وانکس که نداند این معافست معاف		هر روز در این حلقه مصافست مصاف		می‌پنداری که این گزافست گزاف
امروز طوافست طوافست طواف		دیوانه معافست معافست معاف		نی جنگ و مصافست و مصافست مصاف		وصل است و زفافست زفافست زفاف
با زنگی امشب چو شدستی به مصاف		از سینهٔ خود سینهٔ شب را بشکاف		در کعبهٔ عشاق طوافی چو کنی		دریاب که کعبه میکند با تو طواف
در فقر فقیر باش و در صفوت صاف		با فقر و صفا درآ تو در کار مصاف		گر خصم تو صد تیغ برآرد ز غلاف		چون هیچ نبیند نزند زخم گزاف
گویند مرا چند بخندی ز گزاف		کارت همه عشرتست و گفتت همه لاف		ای خصم چو عنکبوت صفرا میباف		سیمرغ طربناک شناسد سر قاف
مهمان تو نیست دو سه روز و گزاف		خوان تو گرفته است از قاف به قاف		گر فتنه شود کسی معافست معاف		بر شمع کند همیشه پروانه طواف
آن تاق که نیست جفتش اندر آفاق		با بنده بباخت تاق و جفتی به وفاق		پس گفت مرا که تاق خواهی یا جفت		گفتم به تو جفت و از همه عالم تاق
آنکس که ترا بدید ای خوب اخلاق		در حال دهد کون و مکان را سه طلاق		مه را چه طراوت و زحل را چه محل		با طلعت آفتاب اندر افاق
ای داروی فربهی و جان عاشق		فربه ز خیال تو روان عاشق		شیرین ز دهان تو دهان عاشق		جان بنده‌ات ای جان و جهان عاشق
تمکین و قرار من که دارد در عشق		مستی و خمار من که دارد در عشق		من در طلب آب و نگارم چون باد		کار من و بار من که دارد در عشق
لو کان اقل هذه الاشواق		للشمس لا ذهلت عن الاشراق		لو قسم ذوالهوی علی‌العشاق		العشر لهم ولی جمیع‌الباقی
هر دل که طواف کرد گرد در عشق		هم کشته شد به آخر از خنجر عشق		این نکته نوشته‌اند بر دفتر عشق		سر اوست ندارد آنکه دارد سر عشق
هر روز بنو برآید آن دلبر عشق		در گردن ما درافکند دفتر عشق		این خار از آن نهاد حق بر در عشق		تا دور شود هرکه ندارد سر عشق
چون گشت طلسم جسم آدم چالاک		با خاک درآمیخته شد گوهر پاک		آن جسم طلسم را چو بشکست افلاک		پاکی بر پاک رفت و خاکی در خاک
حاشا که شود سینهٔ عاشق غمناک		یا از جز عشق دامنش گردد چاک		حاشا که بخفت عاشقی اندر خاک		پاکست و کجا رود در آن عالم پاک
خندید فرح تا بزنی انگشتک		گردید قدح تا بزنی انگشتک		بنمودت ابروی خود از زیر نقاب		چون قوس قزح تا بزنی انگشتک
در بحر صفا گداختم همچو نمک		نه کف و ایمان نه یقین ماند و نه شک		اندر دل من ستاره‌ای شد پیدا		گم گشت در آن ستاره هر هفت فلک
آنجا که عنایتست چه صلح و چه جنگ		ور کار تو نیکست چه تسبیح و چه جنگ		وانکس که قبولست چه رومی و چه زنگ		تسلیم و رضا باید ورنه سر و سنگ
با همت بازباش و با کبر پلنگ		زیبا بگه شکار و پیروز به جنگ		کم کن بر عندلیب و طاوس درنگ		کانجا همه آفتست و اینجا همه رنگ
برزن به سبوی صحبت نادان سنگ		بر دامن زیرکان عالم زن چنگ		با نااهلان مکن تو یک لحظه درنگ		آیینه چو در آب نهی گیرد زنگ
چون چنگ خودت بگیرم اندر بر تنگ		وز پردهٔ عشاق برآرم آهنگ		گر زانکه در آبگینه خواهی زد سنگ		در خدمت تو بیایم اینک من و سنگ
می‌گردد این روی جهان رنگ به رنگ		وز پرده همی بیند معشوقهٔ شنگ		این لرزهٔ دلها همه از معشوقیست		کز عشق ویست نه فلک چون مادنگ
یک چند میان خلق کردیم درنگ		ز ایشان بوفا نه بوی دیدیم نه رنگ		آن به که نهان شویم از دیدهٔ خلق		چون آب در آهن و چو آتش در سنگ
آنکس که ترا دید و نخندید چو گل		از جان و خرد تهیست مانند دهل		گبر ابدی باشد کو شاد نشد		از دعوت ذوالجلال و دیدار رسل
آن می که گشود مرغ جان را پر و بال		دل را برهانید ز سیری و ملال		ساقی عشق است و عاشقان مالامال		از عشق پذیرفته و بر ماست حلال
آواز گرفته است خروشان مینال		زیرا شنواست یار و واقف از حال		آواز خراشان و گلوی خسته		نالان ز زوال خویش در پیش کمال
از عقل دلیل آید و از عشق خلیل		این آب حیات دان و آن آب سبیل		در چرخ نیابی تو نشان عاشق		در چرخ درآیی بنشانهای رحیل
از من زر و دل خواستی ای مهر گسل		حقا که نه این دارم و نی آن حاصل		زر کو زر کی زر از کجا مفلس و زر		دل کو دل کی دل از کجا عاشق و دل
اسرار حقیقت نشود حل به سال		نی نیز به درباختن حشمت و مال		تا دیده و دل خون نشود پنجه سال		از قال کسی را نبود راه به حال
این عشق کمالست و کمالست و کمال		وین نفس خیالست خیالست و خیال		این عشق جلالست و جلالست و جلال		امروز وصالست و وصالست و وصال
این نکته شنو ز بنده ای نقش چگل		هرچند که راهیست ز دل جانب دل		در چشم تو نیستم تو در چشم منی		تو مردم دیدای و من مردم گل
پر از عیسی است این جهان مالامال		کی گنجد در جهان قماش دجال		شورابهٔ تلخ تیره دل کی گنجد		چون مشک جهان پر است از آب زلال
جانی دارم لجوج و سرمست و فضول		وانگه یاری لطیف و بیصبر و ملول		از من سوی یار من رسولست خدای		وز یار بسوی من خدایست رسول
چون آمده‌ای در این بیابان حاصل		چون بیخبران مباش از خود غافل		گامی میزن به قدر طاقت منشین		کاسودهٔ خفته دیر یابد منزل
چون دم زدی از مهر رخ یار ای دل		ترتیب دم و قدم نگهدار ای دل		خود را به قدم ز غیر او خالی کن		تا دم نزنی بی دم دلدار ای دل
حاشا که کند دل به دگر جا منزل		دور از دل من که گردد از عشق خجل		چشمم چو شکفت غیر آب تو نخورد		هم سرمهٔ دیده‌ای و هم قوت دل
الخمر و من‌الزق ینادیک تعال		واقطع لوصالنا جمیع‌الاشغال		فربا و صفا و سبقنا الحوال		کی نعتق بالنجدة روح‌العمال
در خاموشی چرا شوی کند و ملول		خو کن به خموشی که اصولست اصول		خود کو خموشی آنکه خمش میخوانی		صد بانک و غریو است و پیامست و رسول
در عشق نوا جزو زند آنگه کل		در باغ نخست غوره است آنگه مل		اینست دلا قاعده در فصل بهار		در بانگ شود گربه و آنگه بلبل
عشقی به کمال و دلربائی به جمال		دل بر سخنو زبان ز گفتن شده لال		زین نادره‌تر کجا بود هرگز حال		من تشنه و پیش من روان آب زلال
عشقی دارم پاکتر از آب زلال		این باختن عشق مرا هست حلال		عشق دگران بگردد از حال به حال		عشق من و معشوق مرا نیست زوال
عمری به هوس در تک و تاز آمد دل		تا محرم جان دلنواز آمد دل		در آخر کار رفت و جان پاک بسوخت		انصاف بده که پاکباز آمد دل
عندی جمل و من اشتیاق و فضول		لا یمکن شرحها به کتب و رسول		بل انتظر الزمان و الحال یحول		ان یجمع بیننا فتصغی و اقول
مردا منشین جز که به پهلوی رجال		خوش باشد آینه به پهلوی صقال		یارب چه طرب دارد جان پهلوی جان		آن سنگ بود فتاده پهلوی سفال
ممکن ز تو چون نیست که بردارم دل		آن به که به سودای تو بسپارم دل		گر من به غم تو نسپارم دل		دل را چکنم بهر چه میدارم دل
نومید مشو امید می‌دار ای دل		در غیب عجایب است بسیار ای دل		گر جمله جهان قصد به جان تو کنند		تو دامن دوست را نه بگذار ای دل
هم شاهد دیده‌ای و هم شاهد دل		ای دیده و دل ز نور روی تو خجل		گویند از آن هر دو چه حاصل کردی		جز عشق ز عاشقان چه آید حاصل
کاچی سازی که روز برفست و وحل		دانی که ز بهر چیست این رسم و عمل		یعنی که به صورت او نم و تر، میریست		این در معنی نبات و کاچیست و عسل
یا من هوب سیدی و اعلی و اجل		یا من انا عبده و ادنی و اقل		حاشاک تملنی و یوشیک تعل		ان لم یکن الوابل بالوصل فطل
آمد بت خوش عربدهٔ می‌کشیم		بنشست چو یک تنگ شکر در پیشم		در بر بنهاد بر بط و ابریشم		وین پرده همی زد که خوش و بیخویشم
آمد شد خود به کوی تو می‌بینم		میل دل و دیده سوی تو می‌بینم		گیرم که همه جرم جهان من کردم		آخر نه جهان بروی تو می‌بینم
آن باده که بر جسم حرامست حرام		بر جان مجرد آن مدامست مدام		در ریز مگو که این تمامست تمام		آغاز و تمام ما کدامست کدام
آن خوش سخنان که ما بگفتیم به هم		در دل دارد نهفته این چرخ به خم		یکروز چو باران کند او غمازی		بر روید سر ماز صحن عالم
آنکس که به آب دیده‌اش میجویم		در جستن او روان چو آب جویم		امروز به گاه آمد و گفتا که سماع		نگذاشت که من دست نمازی شویم
آن کس که ببست خواب ما را بستم		یارب تو ببند خواب او را به کرم		تا باز چشد مرارت بی‌خوابی		و اندیشه کند به عقل ارجم ترحم
آنم که چو غمخوار شوم من شادم		واندم که خراب گشته‌ام آبادم		آن لحظه که ساکن و خموشم چو زمین		چون رعد به چرخ میرسد فریادم
آن وقت آمد که ما به تو پردازیم		مرجان ترا خانهٔ آتش سازیم		تو کان زری میان خاکی پنهان		تا صاف شوی در آتشت اندازیم
آنها که به پیش دلستان می‌کردم		چون بد مستان دست فشان می‌کردم		هرچند ز روی لطف او خوش خندید		آخر بچه روی آنچنان می‌کردم
آواز تو بشنوم خوش آوازه شوم		چون لطف خدا بیحد و اندازه شوم		صد بار خریده‌ای و من ملک توام		یکبار دگر بخر که تا تازه شوم
آواز سرافیل طرب میرسدم		از خاک فنا بر آسمان می‌بردم		کس را خبری نیست که بر من چه رسید		زان با خبری که بی‌خبر می‌رسدم
از باد همه پیام او میشنوم		وز بلبل مست نام او میشنوم		این نقش عجب که دیده‌ام بر در دل		آوازهٔ آن ز بام او میشنوم
از بسکه به نزدیک توام من دورم		وز غایت آمیزش تو مهجورم		وز کثرت پیدا شده‌گی مستورم		وز صحت بسیار چنین رنجورم
از بلبل سرمست نوائی شنوم		وز باد سماع دلربائی شنوم		در آب همه خیال یاری بینم		وز گل همه بوی آشنائی شنوم
از بهر تو صد بار ملامت بکشم		گر بشکنم این عهد غرامت بکشم		گر عمر وفا کند جفاهای ترا		در دل دارم که تا قیامت بکشم
از بهر تو گر جان بدهم خوش میرم		وز بندهٔ بندهٔ توام خوش میرم		دیوانهٔ آن دو زلف چون زنجیرم		مدهوش دو چشم جادوی کشمیرم
از ثور فلک شیر وفا میدوشم		هرچند که از پنجهٔ او بخروشم		هرچند که دوش حلقه بد در گوشم		امشب به خدا که بهتر است از دوشم
از چشم تو سحر مطلق آموخته‌ام		وز عشق تو شمع روح‌افروخته‌ام		از حالت من چشم بدان دوخته باد		چون چشم برخسار تو در دوخته‌ام
از جوی خوشاب دوست آبی خوردم		خوش کردم و خوش خوردم و خوش آوردم		خود را بر جوش آسیابی کردم		تا آب حیات میرود میگردم
از خاک در تو چون جدا می‌باشم		با گریه و ناله آشنا میباشم		چون شمع ز گریه آبرو میدارم		چون چنگ ز ناله با نوا میباشم
از خویشتن بجستن آرزو میکندم		آزاد نشستن آرزو میکندم		در بند مقامات همی بودم من		وان بند گسستن آرزو میکندم
از خویش خوشم نی نباشد خوشیم		از خود گرمم نه آب و نی آتشیم		چندان سبکم به عشق کاندر میزان		از هیچ کم آیم دو من ار برکشیم
از درد همیشه من دوا می‌بینم		در قهر و جفا لطف و وفا می‌بینم		در صحن زمین به زیر نه طاق فلک		بر هرچه نظر کنم ترا می‌بینم
از روی تو من همیشه گلشن بودم		وز دیدن تو دو دیده روشن بودم		من میگفتم چشم بد از روی تو دور		جانا مگر آن چشم بدت من بودم
از سوز غم تو آتش میطلبم		وز خاک در تو مفرشی میطلبم		از ناخوشی خویش به جان آمده‌ام		از حضرت تو وقت خوشی میطلبم
از شور و جنون رشک جنان را بزدم		ز آشفته دلی راحت جان را بزدم		جانیکه بدان زنده‌ام و خندانم		دیوانه شدم چنانکه آن را بزدم
از صنع برآیم بر صانع باشم		حاشا که زبون هیچ مانع باشم		چون مطبخ حق ز لوت مالامالست		تا چند به آب گرم قانع باشم
از طبع ملول دوست ما می‌دانیم		وز غایت عاشقیش می رنجانیم		شرمنده و ترسنده نبرد راهی		تا راه حجاب ماست ما می‌رانیم
از عشق تو گشتم ارغنون عالم		وز زخمهٔ تو فاش شده احوالم		ماننده چنگ شده همه اشکالم		هر پرده که می‌زنی مرا مینالم
از عشق تو من بلند قد می‌گردم		وز شوق تو من یکی به صد می‌گردم		گویند مرا بگرد او می‌گردی		ای بیخبران بگرد خود میگردم
از مطبخ غمهاش بلا میرسدم		هر لحظه به صد گونه ابا میرسدم		بوی جگر سوخته هر دم زدنی		بر مایدهٔ غم از کجا میرسدم
از هرچه که آن خوشست نهی است مدام		تا ره نزند خوشی از این مردم عام		ورنه می و چنگ و روی زیبا و سماع		بر خاص حلال گشت و بر عام حرام
اسرار ز دست دادمی نتوانم		وانرا بسزا گشاد می نتوانم		چیزیست درونم که مرا خوش دارد		انگشت بر او نهادمی نتوانم
افتاده مرا عجب شکاری چکنم		واندر سرم افکنده خماری چکنم		سالوسم و زاهدم ولیکن در راه		گر بوسه دهد مرا نگاری چکنم
المنةالله که به تو پیوستم		وز سلسلهٔ بند فراقت رستم		من بادهٔ نیستی چنان خوردستم		حز روز ازل تا بابد سرمستم
امروز چو حلقه مانده بیرون دریم		با حلقه حریف گشته همچون کمریم		چون حلقهٔ چشم اگر حریف نظریم		باید که ازین حلقهٔ در درگذریم
امروز همه روز به پیش نظرم		او بود از آن خراب و زیر و زبرم		از غایت حاضری چنین مهجورم		وز قوت آن بیخبری بیخبرم
امروز یکی گردش مستانه کنم		وز کاسهٔ سر ساغر و پیمانه کنم		امروز در این شهر همی گردم مست		می‌جویم عاقلی که دیوانه کنم
امشب که حریف دلبر دلداریم		یارب که چها در دل و در سر داریم		یک لحظه گل از چمن همی افشانیم		یک دم به شکرستان شکر میکاریم
امشب که حریف مشتری و ماهم		با مه‌رویان چون شکر همراهم		سرمست شراب بزم شاهنشاهم		امشب همه آنست که من می‌خواهم
امشب که شراب جان مدامست مدام		ساقی شه و باده با قوامست قوام		اسباب طرب جمله تمامست تمام		ای زنده‌دلان خواب حرامست حرام
امشب که غم عشق مدامست مدام		جام و می لعل با قوامست قوام		خون غم و اندیشه حلالست حلال		خواب و هوس خواب حرامست حرام
امشب که مه عشق تمامست تمام		دلدار فرو کرده سر از گوشهٔ بام		امشب شب یاد است و سجود است و قیام		چون باده و می خواب حرامست حرام
امشب که همی رسد ز دلدار سلام		بر دیده و دل خواب حرامست حرام		ماند به سر زلف تو کز بوی خوشت		می‌آورد عطار ز بیم از در و بام
امشب همه شب نشسته اندر حزنم		فردا بروم مناره را کارد زنم		خشم آلودست اگرچه با ماست صنم		در چاه رسیده‌ام ولی بی‌رسنم
اندر طلب دوست همی بشتابم		عمرم به کران رسید و من در خوابم		گیرم که وصال دوست در خواهم یافت		این عمر گذشته را کجا دریابم
انگورم و در زیر لگد می‌گردم		هر سوی که عشق می‌کشد می‌گردم		گفتیکه به گرد من چرا می‌گرد		گرد تو نیم به گرد خود می‌گردم
از دوستیت خون جگر را بخورم		این مظلمه را تا به قیامت ببرم		فردا که قیامت آشکار گردد		تو خون طلبی و من برویت نگرم
ای از تو برون ز خانه‌ها جای دلم		وی تلخی رنجهات حلوای دلم		ما را ز غمت شکایتی نیست ولیک		خوش آیدم آنکه بشنوی وای دلم
ای بانگ رباب از تو تابی دارم		من نیز درون دل ربابی دارم		بر مگذر ساعتی بیا و بنشین		مهمان شو گوشهٔ خرابی دارم
ای جان و جهان، جان و جهان گم کردم		ای ماه زمین و آسمان گم کردم		می بر کف من منه بنه بر دهنم		کز مستی تو راه دهان گم کردم
ای دوست شکارم و شکاری دارم		بیکارنم و بس شگرف کاری دارم		گفتی سر سر بریدن من داری		آری دارم نگار آری دارم
ای دل چو بهر خسی نشینی چکنم		وز باغ مدام گل نچینی چکنم		عالم همه از جمال او روشن شد		تو دیده نداری که ببینی چکنم
ای دل ز جهانپان چرا داری بیم		حق محسن و منعم و کریمست و رحیم		تیر کرمش ز شصت احسان قدیم		در حاجت بنده میکند موی دو نیم
ای راحت و آرامگه پیوستم		تا روی تو دیدم ز حوادث رستم		در مجلس تو گر قدحی بشکستم		صد ساغر زرین بخرم بفرستم
ای عشق که هستی به یقین معشوقم		تو خالق مطلقی و من مخلوقم		بر کوری منکران که بدخواهانند		بالا ببرم بلند تا عیوقم
ای نرگس پر خواب ربودی خوابم		وی لالهٔ سیراب ببردی آبم		ای سنبل پرتاب ز تو درتابم		ای گوهر کمیاب ترا کی یابم
این گردش را ز جان خود دزدیدم		پیش از قالب به جان چنین گردیدم		گویند مرا صبر و سکون اولیتر		این صبر و سکون را به شما بخشیدم
با تو قصص درد و فغان میگویم		ور گوش ببندی پنهان میگویم		دانسته‌ام اینکه از غمم شاد شوی		چندین غم دل با تو از آن میگویم
با درد بساز چون دوای تو منم		در کس منگر که آشنای تو منم		گر کشته شوی مگو که من کشته شدم		شکرانه بده که خونبهای تو منم
باز آمدم و برابرت بنشستم		احرام طواف گرد رویت بستم		هر پیمانی که بی‌تو با خود بستم		چون روی تو دیدم همه را بشکستم
بازآمد و بازآمد ره بگشائیم		جویان دلست دل بدو بنمائیم		ما نعره‌زنان که آن شکارت مائیم		او خنده کنان که ما ترا میپائیم
با سرکشی عشق اگر سرد آرم		بالله به سوگند که بس سر دارم		روزیکه چو منصور کنی بردارم		هردم خبری آرد از آن سردارم
باغی که من از بهار او بشکفتم		بشکفت و نمود هرچه من میگفتم		با ساغر اقبال چو کرد او جفتم		سرمست شدم سر بنهادم خفتم
بالای سر ار دست زند دو دستم		ای دلبر من عیب مکن سرمستم		از چنبرهٔ زمانه بیرون جستم		وز نیک و بد و سود و زیان وارستم
با ملک غمت چرا تکبر نکنم		وز غلغله‌ات چرا جهان پر نکنم		پیش کرم کفت چو دریا کف بود		چون از کف تو کفش پر از در نکنم
بخروشیدم گفت خموشت خواهم		خاموش شدم گفت خروشت خواهم		برجوشیدم گفت که نی ساکن باش		ساکن گشتم گفت بجوشت خواهم
بر بوی تو هر کجا گلی دیدستم		بوئیدستم سرشک باریدستم		در هر چمنی که دیده‌ام سروی را		بر یاد قد تو پاش بوسیدستم
بر بوی وفا دست زنانت باشم		در وقت جفا دست گرانت باشم		با این همه اندیشه کنانت باشم		تا حکم تو چیست آنچنانت باشم
بر زلف تو گر دست درازی کردم		والله که حقیقت نه مجازی کردم		من در سر زلف تو بدیدم دل خویش		پس با دل خویش عشقبازی کردم
بر شاه حبش زنیم و بر قیصر روم		پیشانی شیر برنویسیم رقوم		ما آهن لشکر سلیمان خودیم		جز در کف داود نگردیم چو موم
بر میکده وقف است دلم سرمستم		جان نیز سبیل جام می‌کردستم		چون جان و دلم همی نمی‌پیوستند		آن هر دو بوی دادم از غم رستم
بر یاد لبت لعل نگین می‌بوسم		آنم چو بدست نیست این می‌بوسم		دستم چو بر آسمان تو می‌نرسد		می‌آرم سجده و زمین می‌بوسم
بوی دهن تو از چمن می‌شنوم		رنگ تو ز لاله و سمن می‌شنوم		این هم چو نباشدم لبان بگشایم		تا نام تو می‌گوید و من می‌شنوم
بهر تو زنم نوا چو نی برگیرم		کوی تو گذر کنم چو پی برگیرم		چندین کرم و لطف که با من کردی		اندر دو جهان دل از تو کی برگیرم
بیدف بر ما میا که ما در سوریم		برخیز و دهل بزن که ما منصوریم		مستیم نه مست بادهٔ انگوریم		از هرچه خیال کرده‌ای ما دوریم
بیرون ز دو کون من مرادی دارم		بی‌شادیها روان شادی دارم		بگشای بخنده آن لبان خود را		زیرا ز گشاد آن گشادی دارم
بیکار شدم ای غم عشقت کارم		در بیکاری تخم وفا میکارم		من صورت وصل میتراشم شب و روز		با خاطر چون تیشه مگر نجارم
بیگانه مگیرید مرا زین کویم		در کوی شما خانهٔ خود می‌جویم		دشمن نیم ارچند که دشمن رویم		اصلم ترکست اگرچه هندی گویم
بیگاه شد وز بیگهی من شادم		امشب قنق است یار فرخ‌زادم		روز و شب دیگر است در عشق مرا		من زین شب و زین روز برون افتادم
تا آتش و آب عشق بشناخته‌ام		در آتش دل چو آب بگداخته‌ام		مانند رباب دل بپرداخته‌ام		تا زخمهٔ زخم عشق خوش ساخته‌ام
تا ترک دل خویش نگیری ندهم		وانچت گفتم تا نپذیری ندهم		حیلت بگذار و خویشتن مرده مساز		جان و سر تو که تا نمیری ندهم
تا جان دارم بندهٔ مرجان توام		دل جمع از آن زلف پریشان توام		ای نای بنال مست افغان توام		وی چنگ خمش مشو که مهمان توام
تا چند بهر زه چون غباری گردم		گه بر سر که گه سوی غاری گردم		تا چند چو طفل بر نگاری گردم		یک چند گهی بگرد یاری گردم
تا چند چو دف دست ستمهات خورم		یا همچو رباب زخم غمهات خورم		گفتی که چو چنگ در برت بنوازم		من نای تو نیستم که دمهات خورم
تا خواسته‌ام از تو ترا خواسته‌ام		از عشق تو خوان عشق آراسته‌ام		خوابی دیدم و دوش فراموشم شد		این میدانم که مست برخاسته‌ام
تا روی تو دیدم از جهان سیر شدم		روباه بدم ز فر تو شیر شدم		ای پای نهاده بر سر خلق ز کبر		این نیز بیندیش که سر زیر شدم
تا زلف ترا به جان و دل بنده شدیم		چون زلف بس جمع و پراکنده شدیم		ارواح ترا سجده‌کنان میگویند		چون پیش تو مردیم همه زنده شدیم
تا شمع تو افروخت پروانه شدم		با صبر ز دیدن تو بیگانه شدم		در روی تو بیقرار شد مردم چشم		یعنی که پری دیدم و دیوانه شدم
تا ظن نبری که از تو بگریخته‌ام		یا با دگری جز تو درآمیخته‌ام		بر بسته نیم ز اصل انگیخته‌ام		چون سیل به بحر یار درریخته‌ام
تا ظن نبری که از غمانت رستم		یا بی‌تو صبور گشتم و بنشستم		من شربت عشق تو چنان خوردستم		کز روز ازل تا با بد سرمستم
تا ظن نبری که من دوئی می‌بینم		هر لحظه فتوحی بنوی می‌بینم		جان و دل من جمله توئی می‌دانم		چشم و سر من جمله توئی می‌بینم
تا ظن نبری که من کمت می‌بینم		بی‌زحمت دیده هر دمت می‌بینم		در وهم نیاید و صفت نتوان کرد		آن شادیها که از غمت می‌بینم
تا کاسهٔ دوغ خویش باشد پیشم		والله که به انگبین کس نندیشم		ور بی‌برگی به مرگ مالد گوشم		آزادی را به بندگی نفروشم
تا پردهٔ عاشقانه بشناخته‌ایم		از روی طرب پرده برانداختیم		با مطرب عشق چنگ خود در زده‌ایم		همچون دف و نای هردو در ساخته‌ایم
تا میرود آن نگار ما میرانیم		پیمانه چو پر شود فرو گردانیم		چون بگذرد این سر که درین آب و گلست		در صبح وصال دولتش خندانیم
تو بحر لطافتی و ما همچو کفیم		آنسوی که موج رفت ما آنطرفیم		آن کف که به خون عشق آلودستی		بر ما میزن که بر کفت همچو دفیم
جانرا که در این خانه وثاقش دادم		دل پیش تو بود من نفاقش دادم		چون چند گهی نشست کدبانوی جان		عشق تو رسید و سه طلاقش دادم
جانی که در او دو صد جهان میدانم		گوئیکه فلانست و فلان میدانم		او شاهد حضرتست و حق نیک غیور		هر چشم که بسته گشت از آن میدانم
چندانکه به کار خود فرو می‌بینم		بی‌دیده‌گی خویش نکو می‌بینم		با زحمت چشم خود چه خواهم کردن		اکنون که جهان به چشم او می‌بینم
چون تاج منی ز فرق خود افکندیم		اینک کمر خدمت تو بربندیم		بسیار گریستیم و هجران خندید		وقت است که او بگرید و ما خندیم
چون مار ز افسون کسی می‌پیچم		چون طرهٔ جعد یار پیچاپیچم		والله که ندانم این چه پیچاپیچست		این میدانم که چون نپیچم هیچم
چون می‌دانی که از نکوئی دورم		گر بگریزم ز نیکوان معذورم		او همچو عصا کش است و من نابینا		من گام به خود نمیزنم مأمورم
حاشا که ز زخم تیر و خنجر ترسیم		وز بستن پای و رفتن سر ترسیم		ما گرم روان دوزخ آشامانیم		از گفت و مگوی خلق کمتر ترسیم
خواهم که به عشق تو ز جان برخیزم		وز بهر تو از هر دو جهان برخیزم		خورشید تو خواهم که بیاران برسد		چون ابر ز پیش تو از آن برخیزم
خود راز چنین لطف چه مانع باشیم		چون صنع حقیم پیش صانع باشیم		در مطبخ چرخ کاسه‌ها زرین‌اند		حاشا که به آب گرم قانع باشیم
خیزید که تا بر شب مهتاب زنیم		بر باغ گل و نرگس بیخواب زنیم		کشتی دو سه ماه بر سر یخ راندیم		وقت است برادران که بر آب زنیم
در آتش خویش چون دمی جوش کنم		خواهم که دمی ترا فراموش کنم		گیرم جانی که عقل بیهوش کند		در جام درآئی و ترا نوش کنم
در باغ شدم صبوح و گل می‌چیدم		وز دیدن باغبان همی ترسیدم		شیرین سخنی ز باغبان بشنیدم		گل را چه محل که باغ را بخشیدم
در بحر خیال غرقهٔ گردابم		نی بلکه به بحر میکشد سیلابم		ای دیده نمی‌خواب من بندهٔ آنک		در خواب بدانست که من در خوابم
در چنگ توام بتا در آن چنگ خوشم		گر جنگ کنی بکن در آن جنگ خوشم		ننگست ملامت بره عشق ترا		من نام گرو کردم و با ننگ خوشم
در دور سپهر و مهر ساقی مائیم		سرمست مدام اشتیاقی مائیم		در آینه وجود کردیم نگاه		مائیم و نمائیم که باقی مائیم
در چشمهٔ دل مهی بدیدیم به چشم		ز آن چشمه بسی آب کشیدیم به چشم		ز آن روز بگرد گرد آن چشمهٔ دل		مانندهٔ دل، همی دویدیم به چشم
در عالم گل گنج نهانی مائیم		دارندهٔ ملک جاودانی مائیم		چون از ظلمات آب و گل بگذشتیم		هم خضر و هم آب زندگانی مائیم
در عشق تو گر دل بدهم جان ببرم		هرچه بدهم هزار چندان ببرم		چوگان سر زلف تو گر دست دهد		از جمله جهان گوی ز میدان ببرم
در عشق تو معرفت خطا دانستیم		چه عشق و چه معرفت کرا دانستیم		یک یافتنی از او به فریاد دو کون		این هست از آن نیست که ما دانستیم
در کوی خرابات گذر میکردم		وین دلق بشر دوخت بدر میکردم		هرکس نظری به جانبی میافکند		من بر نظر خویش نظر میکردم
در کوی خرابات نگاری دیدم		عشقش به هزار جان و دل بخریدم		بوئی ز سر دو زلف او بشنیدم		دست طمع از هر دو جهان ببریدم
در هر فلکی مردمکی می‌بینم		هر مردمکش را فلکی می‌بینم		ای احوال اگر یکی دو می‌بینی تو		بر عکس تو من دو را یکی می‌بینم
دستارم و جبه و سرم هر سه به هم		قیمت کردند به یک درم چیزی کم		نشنیدستی تو نام من در عالم		من هیچکسم هیچکسم هیچکسم
دشنامم ده که مست دشنام توام		مست سقط خوش خوش آشام توام		زهرابه بیار تا بنوشم چو شکر		من رام توام رام توام رام توام
دلدار چو دید خسته و غمگینم		آمد خندان نشست بر بالینم		خارید سرم گفت که ای مسکینم		دل می‌ندهد ره که چنینت بینم
دل زار وثاق سینه آواره کنم		بر سنگ زنم سبوی خود پاره کنم		گر پاره کنم هزار گوهر ز غمت		روزی او را ز لعل تو چاره کنم
دل میگوید که نقد این باغ دریم		امروز چریدیم و به شب هم بچریم		لب میگزدش عقل که گستاخ مرو		گرچه در رحمت است زحمت ببریم
دوش آمده بود از سر لطفی یارم		شب را گفتم فاش مکن اسرارم		شب گفت پس و پیش نگه کن آخر		خورشید تو داری ز کجا صبح آرم
دوش از سر مستی بخراشید رخم		آندم که زروش لاله میچید رخم		گفتم مخراشش که از آنروز که زاد		از قبلهٔ روی تو نگردید رخم
دوش از طربی بسوی اصحاب شدیم		وز غوره فشانان سوی دوشاب شدیم		وز شب صفتان جانب مهتاب شدیم		با بیداران ز خویش در خواب شدیم
دوش ارچه هزار نام بر ننگ زدم		بر دامن آن عهد شکن چنگ زدم		دل بر دل او نهادم از شوق وصال		هم عاقبت آبگینه بر سنگ زدم
دل داد مرا که دلستان را بزدم		آن را که نواختم همان را بزدم		جانی که بدو زنده‌ام و خندانم		دیوانه شدم چنانکه جان را بزدم
دیوانه‌ام نیم ولیک همی خوانندم		بیگانه‌ام ولیک میرانندم		همچون عسسان بجهد در نیمهٔ شب		مستند ولی چو روز میدانندم
ذات تو ز عیبها جدا دانستم		موصوف به مغز کبریا دانستم		من دل چکنم چونکه به تحقیق و یقین		خود را چو شناختم ترا دانستم
رازیکه بگفتی ای بت بدخویم		واگو که من از لطف تو آن میجویم		چون گفت به گریه درشدم پس گفتا		وامیگویم خموش وامیگویم
رفتی و ز رفتن تو من خون گریم		وز غصهٔ افزون تو افزون گریم		نی خود چو تو رفتی ز پیت دیده برفت		چون دیده برفت بعد از او چون گریم
روزت بستودم و نمی‌دانستم		شب با تو غنودم و نمی‌دانستم		ظن برده بدم به خود که من من بودم		من جمله تو بودم و نمی‌دانستم
روزی به خرابات تو می میخوردم		وین خرقهٔ آب و گل بدر می‌کردم		دیدم ز خرابات تو عالم معمور		معمور و خراب از آن چنین میکردم
رویت بینم بدر من آن را دانم		وانجا که توئی صدر من آن را دانم		وانشب که ترا بینم ای رونق عید		از عمر شب قدر من آن را دانم
زان دم که ترا به عشق بشناخته‌ام		بس نرد نهان که با تو من باخته‌ام		به خرام تو سرمست به خرگاه دلم		کز بهر تو خرگاه بپرداخته‌ام
ز اول که حدیث عاشقی بشنودم		جان و دل و دیده در رهش فرسودم		گفتم که مگر عاشق و معشوق دواند		خود هر دو یکی بود من احول بودم
زاهد بودی ترانه گویت کردم		خاموش بدی فسانه گویت کردم		اندر عالم نه نام بودت نه نشان		ننشاندمت و نشانه گویت کردم
زنبور نیم که من بدودی بروم		یا همچو پری به بوی عودی بروم		یا سیل شکسته تا برودی بروم		یا حرص که در عشوهٔ سودی بروم
زین پیش اگر دم از جنون میزده‌ام		وانگه قدم از چرا و چون میزده‌ام		عمری بزدم این در و چون بگشادند		دیدم ز درون در برون میزده‌ام
زینگونه که من به نیستی خرسندم		چندین چه دهید بهر هستی پندم		روزیکه به تیغ نیستی بکشندم		گریندهٔ من کیست بر او می‌خندم
ساقی امروز در خمارت بودم		تا شب به خدا در انتظارت بودم		می در ده و از دام جهانم به جهان		امشب چو به روز من شکارت بردم
ساقی چو دهد بادهٔ حمرا چکنم		چون بوسه طلب کند مه‌افزا چکنم		امروز که حاضر است اقبال وصال		گر گول نیم حدیث فردا چکنم
سر در خاک آستان تو نهم		دل در خم زلف دلستان تو نهم		جانم به لب آمده است لب پیش من آر		تا جان به بهانه در دهان تو نهم
شادم که ز شادی جهان آزادم		مستم که اگر می‌نخورم هم شادم		از حالت هیچکس ندارم بایست		این دبدبهٔ خفیه مبارکبادم
شادی کردم چو آن گهر شد جفتم		چون موج ز باد بود خود آشفتم		آشفته چو رعد سر دریا گفتم		چون ابر تهی بر لب دریا خفتم
شاعر نیم و ز شاعری نان نخورم		وز فضل نلافم و غم آن نخورم		فضل و هنرم یکی قدح میباشد		وان نیز مگر ز دست جانان نخورم
شب رفت و هنوز ما به خمار خودیم		در دولت تو همیشه سر کار خودیم		هم عاشق و هم بیدل و دلدار خودیم		هم مجلس و هم بلبل گلزار خودیم
شب گوید من انیس می‌خوارانم		صاحب جگر سوخته را من جانم		و آنها که ز عشقشان نصیبی نبود		هر شب ملک‌الموت در ایشانم
شد گلشن روی تو تماشای دلم		شد تلخی جور هات حلوای دلم		ما را ز غمت شکایتی نیست ولیک		ذوقی دارد که بشنوی وای دلم
صد نام زیاد دوست بر ننگ زدیم		صد تنگ شکر بدین دل تنگ زدیم		ای زهرهٔ ساقی دگر لاف نماند		کز سور قرابهٔ تو بر سنگ زدیم
عالم جسم است و نور جانی مائیم		عالم شب و ماه آسمانی مائیم		چون از ظلمات آب و گل دور شویم		هم خضر و هم آب زندگانی مائیم
عشق آمد و گفت تا بر او باشم		رخسارهٔ عقل و روح را بخراشم		میامد و من همی شدم تا اکنون		این بار نیامدم که آنجا باشم
عشق از بنه بی‌بنست و بحریست عظیم		دریای معلق است و اسرار قدیم		جانها همه غرقه‌اند در بحر مقیم		یک قطره از او امید و باقی همه بیم
عشق است صبوح و من بدو بیدارم		عشق است بهار و من بدو گلزارم		سوگند به عشقی که عدوی کار است		کانروز که بیکار نیم بیکارم
عشق است قدح وز قدحش خوشحالم		او راست عروسی و منش طبالم		سوگند بدان عشق که بطال گر است		کانروز که طبال نیم بطالم
عشق تو گرفته آستین می‌کشدم		واندر پی یار راستین می‌کشدم		وانگه گوئی دراز تا چند کشی		با عشق بگو که همچنین می‌کشدم
عمری رخ یکدگر بدیدم به چشم		امروز که درهم نگریدیم به چشم		وانگه گوئی دراز تا چند کشی		با عشق بگو که همچنین میکشدم
فانی شدم و برید اجزای تنم		می‌چرخ که بر چرخ بد اول وطنم		مستند و خوشند و می‌پرستند همه		در عیب از این وحشت و زندان که منم
فرمود که دست و پا بکاری بزنیم		تا می نرود دو دست بازی بزنیم		چون در تو زدیم دست از این شادی را		پس چون نزنین دست آری بزنیم
قد صبحنا اللله به عیش و مدام		قد عیدنا العید و مام صیام		املا قدحا وهات یا خیر غلام		کی یسکرنا ثم علی‌الدهر سلام
قاشانیم و لاابالی حالیم		فتنه شدگان ازال آزالیم		جانداده به عشق رطل مالامالیم		صافی بخوریم و درد بر سر مالیم
قومیکه چو آفتاب دارند قدوم		در صدق چو آهنند و در لطف چو موم		چون پنجهٔ شیرانهٔ خود بگشایند		نی پرده رها کنند و نی نقش و رسوم
گاه از غم دلبران بر آتش باشم		گاه از پی دوستان مشوش باشم		آخر بچه خرمی زنم راه نشاط		آخر به کدام دلخوشی خوش باشم
گاهی ز هوس دست زنان میباشم		گاه از دوری دست گزان میباشم		در آب کنم دست که مه را گیرم		مه گوید من بر آسمان میباشم
گر باده نهان کنیم بو را چه کنیم		وین حال خمار و رنگ و رو را چه کنیم		ور با لب خشک عشق را خشک آریم		این چشمهٔ چشم همچو جو را چه کنیم
گر چرخ پر از ناله کنم معذورم		ور دشت پر از ژاله کنم معذورم		تو جان منی و میدوم در پی تو		جان را چو به دنباله کنم معذورم
گر چرخ زنم گرد تو خورشید زنم		ور طبل زنم نوبت جاوید زنم		چون حارس چوبک زن بام تو شوم		چوبک همه بر تارک ناهید زنم
گر جنگ کند به جای چنگش گیرم		ور خوار کنم بنام و ننگش گیرم		دانی بر من تنگ چرا می‌گیرد		تا چون ببرم آید تنگش گیرم
گر خوب کنی روی مرا خوب توام		ور چنگ کنی چو چوب هم چوب توام		گر پاره کنی ز رنج ایوب توام		ای یوسف روزگار یعقوب توام
گردان به هوای یار چون گردونیم		ایزد داند در این هوا ما چونیم		ما خیره که عاقلان چرا هشیارند		وانان حیران که ما چرا مجنونیم
گر دریائی ماهی دریای توام		ور صحرائی آهوی صحرای توام		در من می‌دم بندهٔ دمهای توام		سرنای تو سرنای تو سرنای توام
گر دل دهم و از سر جان برخیزم		جان بازم و از هر دو جهان برخیزم		من بنده به خوی تو نمیدانم زیست		مقصود تو چیست تا از آن برخیزم
گر دل طلبم در خم مویت بینم		ور جان طلبم بر سر کویت بینم		از غایت تشنگی اگر آب خورم		در آب همه خیال رویت بینم
کردیم قبول و من زرد میترسم		در خدمت تو ز چشم بد میترسم		از بیم زوال آفتاب عشقت		حقا که من از سایهٔ خود میترسم
گر رنج دهد بجای بختش گیرم		ور بند نهد بجای رختش گیرم		زان ناز کند سخت که چون بازآید		سختش گیرم عظیم سختش گیرم
گر شاد ببینمت بر این دیده نهم		ور دیده بر این رخ پسندیده نهم		بر عرعر زیبات طوافی دارم		گر روی بدان جعد پژولیده نهم
گر صبر کنی پردهٔ صبرت بدریم		ور خواب روی خواب ز چشمت ببریم		گر کوه شوی در آتشت بگدازیم		ور بحر شوی تمام آبت بخوریم
گر کبر بخورده‌ام که سرمست توام		مشتاب بکشتنم که در دست توام		گفتی که زمین حق فراخست فراخ		ای جان به کجا روم که در دست توام
گر ماه شوی بر آسمان کم نگرم		ور بخت شوی رخت بسویت نبرم		زین بیش اگر بر سر کویت گذرم		فرمای که چون مار بکوبند سرم
گر من بدر سرای تو کم گذری		از بیم غیوران تو باشد حذرم		تو خود به دلم دری چو فکرت شب و روز		هرگه که ترا جویم در دل نگرم
گر یار کنی خصم تواش گردانیم		هر لحظه به نوعی دگرت رنجانیم		گر خار شدی گل از تو پنهان داریم		ور گل گردی در آتشت بنشانیم
گفتم به فراق مدتی بگزارم		باشد که پشیمان شود آن دلدارم		بس نوشیدم ز صبر و بس کوشیدم		نتوانستم از تو چه پنهان دارم
گویی تو که من ز هر هنر باخبرم		این بی‌خبری بس که ز خود بیخبری		تا از من و مای خود مسلم نشوی		با این ملکان محرم و همدم نشوی
گفتم دل و دین بر سر کارت کردم		هر چیز که داشتم نثارت کردم		گفتا تو که باشی که کنی یا نکنی		آن من بودم که بیقرارت کردم
گفتم سگ نفس را مگر پیر کنم		در گردن او ز توبه زنجیر کنم		زنجیر دران شود چو بیند مردار		با این سگ هار من چه تدبیر کنم
گفتم که دل از تو برکنم نتوانم		یا بی‌غم تو دمی زنم نتوانم		گفتم که ز سر برون کنم سودایت		ای خواجه اگر مرد منم نتوانم
گفتم که ز چشم خلق با دردسریم		تا زحمت خود ز چشم خلقان ببریم		او در تن چون خیال من شد چو خیال		یعنی که ز چشمها کنون دورتریم
گفتم که مگر غمت بود درمانم		کی دانستم که با غمت درمانم		او از سر لطف گفت درمان تو چیست		گفتم وصلت گفت بر این درمانم
گنجینهٔ اسرار الهی مائیم		بحر گهر نامتناهی مائیم		بگرفته ز ماه تا به ماهی مائیم		بنشسته به تخت پادشاهی مائیم
گوئیکه به تن دور و به دل با یارم		زنهار مپندار که من دل دارم		گر نقش خیال خود ببینی روزی		فریاد کنی که من ز خود بیزارم
گه در طلب وصل مشوش باشیم		گاه از تعب هجر در آتش باشیم		چون از من و تو این من و تو پاک شود		آنگه من و تو بی من و تو خوش باشیم
لا الفجر بقینة و لا شرب مدام		الفخر لمن یطعن فی یوم زحام		من یبدل روحه به سیف و سهام		یستأهل آن یقعدو الناس قیام
لب بستم و صد نکته خموشت گفتم		در گوش دل عشوه فروشت گفتم		در سر دارم آنچه به گوشت گفتم		فردا بنمایم آنچه دوشت گفتم
لیلم که نهاری نکند من چکنم		بختم که سواری نکند من چکنم		گفتم که به دولتی جهانرا بخورم		اقبال چو یاری نکند من چکنم
ما از دو صفت ز کار بیکار شویم		در دست دو خوی بد گرفتار شویم		یک خوآنی که سخت از او مست شویم		خوی دگر آنکه دیر هشیار شویم
ما بادهٔ ز خون دل خود می‌نوشیم		در خم تن خویش چو می می‌جوشیم		جان را بدهیم و نیم از آن باده خوریم		سر را بدهیم و جرعه‌ای نفروشیم
ما باده ز یار دلفروز آوردیم		ما آتش عشق سینه‌سوز آوردیم		تا دور ابد جهان نبیند در خواب		آن شبها را که ما به روز آوردیم
ما برزگران این کهن دشت نویم		در کشتهٔ شادی همه غم میدرویم		چون لالهٔ کم عمر در این دشت فنا		تا سر زده از خاک ببادی گرویم
ما جان لطیفیم و نظر در نائیم		در جای نمائیم ولی بیجائیم		از چهره اگر نقاب را بگشائیم		عقل و دل و هوش جمله را بربائیم
ما خاک ترا به آب زمزم ندهیم		شادی نستانیم و از این غم ندهیم		این صورت ما نصیب آدمیانست		از صورت تو آب به آدم ندهیم
ما خواجهٔ ده نه‌ایم ما قلاشیم		ما صدر سرانه‌ایم ما اوباشیم		نی نی چو قلم به دست آن نقاشیم		خود نیز ندانیم کجا میباشیم
ما را بس و ما را بس و ما بس کردیم		ما پشت بروی یار ناکس کردیم		مردار همه نثار کرکس کردیم		در قبلهٔ تو نماز واپس کردیم
ما رخت وجود بر عدم بربندیم		بر هستی نیست مزور خندیم		بازی بازی طنابها بگسستیم		تا خیمهٔ صبر از فلک برکندیم
ما عاشق خود را به عدو بسپاریم		هم منبل و هم خونی و هم عیاریم		ما را تو به شحنه ده که ما طراریم		تو حیلهٔ ما مخور که ما مکاریم
ما کار و دکان و پیشه را سوخته‌ایم		شعر و غزل و دو بیتی آموخته‌ایم		در عشق که او جان و دل و دیدهٔ ماست		جان و دل و دیده هر سه بردوخته‌ایم
ما مذهب چشم شوخ مستش داریم		کیش سر زلف بت‌پرستش داریم		گویند جز این هر دو بود دین درست		از دین درست ما شکستش داریم
مانند قلم سپید کار سیهم		گر همچو قلم سرم بری سر ننهم		چون سر خواهم به ترک سر خواهم گفت		چون با سر خود ز سر او شرح دهم
ماهی فارغ ز چارده می‌بینم		بی‌چشم بسوی ماه ره می‌بینم		گفتی که از او همه جهان آب شده است		آوخ که در این آب چه مه می‌بینیم
مائیم که از بادهٔ بی‌جام خوشیم		هر صبح منوریم و هر شام خوشیم		گویند سرانجام ندارید شما		مائیم که بی‌هیچ سرانجام خوشیم
مائیم که پوستین بگازر دادیم		وز دادن پوستین بگازر شادیم		در بحر غمی که ساحل و قعرش نیست		نظاره‌گر آمدیم و پست افتادیم
مائیم که بی‌قماش و بی‌سیم خوشیم		در رنج مرفهیم و در بیم خوشیم		تا دور ابد از می تسلیم خوشیم		تا ظن نبری که ما چو تونیم خوشیم
مائیم که تا مهر تو آموخته‌ایم		چشم از همه خوبان جهان دوخته‌ایم		هر شعله کز آتش زنهٔ عشق جهد		در ما گیرد از آنکه ما سوخته‌ایم
مائیم که دل ز جسم و جوهر کندیم		مهر از فلک و جهان اغبر کندیم		از کبر جهان سبال خود میمالید		از دولت دل سبلت او را کندیم
مائیم که دوست خویش دشمن داریم		اما دشمن هر عاشق و هر بیداریم		با قاصد دشمنان خود یاریم		ما دامن خود همیشه در خون داریم
مائیم که گه نهان و گه پیدائیم		گهمؤمنو گه یهود و گه ترسائیم		تا این دل ما قالب هر دل گردد		هر روز به صورتی برون می‌آئیم
مردم رغم عشق دمی در من دم		تا زندهٔ جاوید شوم زان یکدم		گفتی که به وصل با تو همدم باشم		گو با که کجا شرم نداری همدم
مصنوع حقیم و صید صانع باشیم		جانرا ز مراد جان چه مانع باشیم		صد بره برای بندگان قربان کرد		ما چند به آب گرم قانع باشیم
مگریز ز من که من خریدار توام		در من بنگر که نور دیدار توام		در کار من آ که رونق کار توام		بیزار مشو ز من که بازار توام
من بحر تمامم و یکی قطره نیم		احول نیم و چو احولان غره نیم		گویم به زبان حال و هر یک ذره		فریاد همی کند که من ذره نیم
من بر سر کویت آستین گردانم		تو پنداری که من ترا میخوانم		نی نی رو رو که من ترا میدانم		خود رسم منست کاستین جنبانم
من بندهٔ قرآنم اگر جان دارم		من خاک در محمد مختارم		گر نقل کند جز این کس از گفتارم		بیزارم از او وز این سخن بیزارم
من پیر شدم پیر نه ز ایام شدم		از نازش معشوقه خودکام شدم		در هر نفسی پخته شدم خام شدم		در هر قدمی دانه شدم دام شدم
من چشم ترا بسته به کین می‌بینم		اکنون چه کنم که همچنین می‌بینم		بگذر تو ز خورشیدی که آن بر فلک است		خورشید نگر که در زمین می‌بینم
من خاک ترا به چرخ اعظم ندهم		یک ذره غمت بهر دو عالم ندهم		نقش خود را نثار عالم کردم		وز نقش تو من آب به آدم ندهم
من درد ترا ز دست آسان ندهم		دل بر نکنم ز دوست تا جان ندهم		از دوست به یادگار دردی دارم		کان درد به صد هزار درمان ندهم
من دوش فراق را جفا میگفتم		با دهر فراق پیش می‌آشفتم		خود را دیدم که با خیالت جفتم		با جفت خیال تو برفتم خفتم
من زخم ترا به هیچ مرهم ندهم		یکی موی ترا بهر دو عالم ندهم		گفتم جان را بیار محرم ندهم		از گفتهٔ خود بیش دهم کم ندهم
من سر بنهم در رهت ای کان کرم		کامروز از تو ای صنم مست ترم		سوگند خورم و گر تو باور نکنی		سوگند چرا خورم چرا می نخورم
من سیر نیم سیر نیم سیر نیم		زیرا که به اقبال تو ادبیر نیم		خرگوش نگیرم و نخواهم آهو		جز عاشق و جز طالب آن شیر نیم
من سیر نیم ولی ز سیران سیرم		بر خاک درت ز آب حیوان سیرم		ایمان به تو دادم وز جان برگشتم		سیرم از این چو ملحد از آن سیرم
من عادت و خوی آن صنم میدانم		او آتش و من چو روغنم میدانم		از نور لطیف او است جان می‌بیند		آن دود به گرد او منم میدانم
من عاشق روی تو نگارم چکنم		وز چشم خوش تو شرمسارم چکنم		هر لحظه یکی شور برآرم چکنم		والله به خدا خبر ندارم چکنم
من عاشقی از کمال تو آموزم		بیت و غزل از جمال تو آموزم		در پردهٔ دل خیال تو رقص کند		من رقص خوش از خیال تو آموزم
من عشق ترا به جای ایمان دارم		جان نشکیبد ز عشق تا جان دارم		گفتم دو سه روز زحمت از تو ببرم		نتوانستم از تو چه پنهان دارم
من عهد شکسته بر شکستی بزنم		وز عشوه ره عشوه پرستی بزنم		امروز که ارواح به رقص آمده‌اند		ناموس فرود آرم و دستی بزنم
من غیر ترا گزین ندارم چکنم		درمان دل حزین ندارم چکنم		گوئیکه ز چرخ تا بکی چرخ زنیم		من کار دگر جزین ندارم چکنم
من قاعدهٔ درد و دوا می‌شکنم		من قاعدهٔ مهر و جفا میشکنم		دیدی که به صدق توبه‌ها میکردم		بنگر که چگونه توبه‌ها میشکنم
من کاستهٔ وفای آن مه‌رویم		گر خواهد و گر نخواهد آنمه رویم		زو آب حیات ابدی میجویم		او آب حیات آمده و من جویم
من گردانم مطرب گردان خواهم		من زهرهٔ گردنده چو کیوان خواهم		جانم جانم ز صورت جان خواهم		من جغد نیم که شهر ویران خواهم
من گرسنه‌ام نشاط سیری دارم		روباهم و نام و ننگ شیری دارم		نفسی است مرا که از خیالی برمد		آنرا منگر جان دلیری دارم
من مالک ملک لامکانی شده‌ام		من عارف گنج زرکانی شده‌ام		تا از صدف تن گهر دل سوزد		در عالم جان بحر معانی شده‌ام
من مهر تو بر تارک افلاک نهم		دست ستمت بر دل غمناک نهم		هر جا که تو بر روی زمین پای نهی		پنهان بروم دیده بر آن خاک نهم
من نای توام از لب تو می‌نوشم		تا نخروشی هر آینه نخروشم		این لحظه که خامشم از آن خاموشم		تا نیشکرت بهر خسی نفروشم
من نیز چو تو عاقل و هشیار بدم		بر جملهٔ عاشقان به انکار بدم		دیوانه و مست و لاابالی گشتم		گوئیکه همه عمر در این کار بدم
من همچو کسی نشسته بر اسب خام		در وادی هولناک بگسسته لگام		تازد چون مرغ تا که بجهد از دام		تا منزل این اسب کدام است کدام
من یک جانم که صد هزار است تنم		چه جان و چه تن که هر دو هم خویشتنم		خود را به تکلف دگری ساخته‌ام		تا خوش باشد آن دیگری را که منم
مهتاب بلند گشت و ما پست شدیم		معشوق به هوش آمد و ما مست شدیم		ای جان جهان هرچه از این پس شمری		بر دست مگیر زانکه از دست شدیم
می‌پنداری که از غمانت رستم		یا بی‌تو صبور گشتم و بنشستم		یارب مرسان به هیچ شادی دستم		گر یک نفس از غم تو خالی هستم
می‌پنداری که من به فرمان خودم		یا یک نفس و نیم نفس آن خودم		مانند قلم پیش قلمران خودم		چون گوی اسیر خم چوگان خودم
می‌گوید دف که هان بزن بر رویم		چندانکه زنی حدیث دیگر گویم		من عاشقم و چو عاشقان خوشخویم		ور رحم کنی زخم زنی این گویم
ناساز از آنیم که سازی داریم		بد خوی از آنیم که نازی داریم		در صورت جغد شاهبازی داریم		در عین فنا عمر درازی داریم
نی از پی کسب سوی بازار شویم		نی چون دهقان خوشهٔ گندم درویم		نی از پی وقف بندهٔ وقف شویم		ما وقف تو ما وقف تو ما وقف توایم
نی دست که در مصاف خونریز کنم		نی پای که در صبر قدم تیز کنم		نی رحم ترا که با رهی در سازی		نی عقل مرا که از تو پرهیز کنم
نی سخرهٔ آسمان پیروزه شوم		نی شیفتهٔ شاهد ده روزه شوم		در روزه چو روزی ده بیواسطه‌ای		پس حلقه بگوش و بندهٔ روزه شوم
هر گه که دل از خلق جدا می‌بینم		احوال وجود با نوا می‌بینم		وان لحظه که بیخود نفسی بنشینم		عالم همه سر به سر ترا می‌بینم
همچون سر زلف تو پریشان توایم		آنداری و آنداری و ما آن توایم		هر جا باشیم حاضر خوان توایم		مهمان تو مهمان تو مهمان توایم
هم خوان توایم و نیز مهمان توایم		هم جمع توایم و هم پریشان توایم		در شیشهٔ دل تخت نه حکم بکن		ای رشک پری چونکه پری خوان توایم
هم مستم و هم بادهٔ مستان توام		هم آفت جان زیر دستان توام		چون نیست شدم کنون ز هستان توام		گفتی که الست از الست آن توام
هم منزل عشق و هم رهت می‌بینم		در بنده و در مرو شهت می‌بینم		در اختر و خورشید و مهت می‌بینم		در برگ و گیاه و درگهت می‌بینم
هوش عاشق کجا بود سوی نسیم		هوش عاقل کجا بود با زر و سیم		جای گلها کجا بود باغ و نعیم		جای هیزم کجا بود قعر جحیم
یار آمده یار آمده ره بگشائیم		جویان دلست دل بدو بنمائیم		ما نعره‌زنان که آن شکارت مائیم		او خنده‌کنان که ما ترا میپائیم
یا صورت خودنمای تا نقش کنیم		یا عزم کنیم و پای در کفش کنیم		یا هر یک را جدا جدا بوسه بده		یا یک بوسه که تا همه پخش کنیم
یرغوش بک و قیر بک و سالارم		با نصرت و با همت و با اظهارم		گر کوه احد بخصمیم برخیزد		آن را به سر نیزه ز جا بردارم
یک بار دگر قبول کن بندگیم		رحم آر بدین عجز و پراکندگیم		گر باد دگر ز من خلافی بینی		فریاد مرس به هیچ درماندگیم
یک جرعه ز جام تو تمامست تمام		جز عشق تو در دلم کدامست کدام		در عشق تو خون دل حلالست حلال		آسودگی و عشق حرامست حرام
یک چند به کودکی به استاد شدیم		یک چند بروی دوستان شاد شدیم		پایژان حدیث ما شنو که چه شد		چون ابر درآمدیم و بر باد شدیم
یک دم که ز دیدار تو یک سو افتم		از وسوسه اندیشه به صد کو افتم		از دیدن روی تو چنان گردانم		کز جنبش یک موی تو در رو افتم
آشفته همی روی بکوئی ای جان		میجوئی از آن گمشده خویش نشان		من دوش بدیدم کمرت را ز میان		هان تا نبری گمان بد بر دگران
آمد دل من بهر نشانم گفتن		گفتا ز برای او چه دانم گفتن		گفتا که از آن دو چشم یک حرف بگوی		گفتا که دو چشم را چه تانم گفتن
آمد شب و غمهای تو همچون عسسان		یابند دلم را بسوی کوی کسان		روز آمد کز شبت به فریاد رسم		فریاد مرا ز دست فریادرسان
آن حلوائی که کم رسد زو به دهن		چون دیگ بجوش آمده از وی دل من		از غایت لطف آنچنان خوشخوارست		کز وی دو هزار من توانی خوردن
آن صورت غیبی که شندیش دشمن		با خود به قیاس می‌بریدش دشمن		مانندهٔ خورشید برآمد پیشین		هر سو که نظر کرد ندیدش دشمن
آن کس که نساخت با لقای یاران		افتاد به مکر دزد و تهدید عوان		میگفت و همی گریست و انگشت گزان		فریاد من از خوی بد و بار گران
آنکو طمع وفا برد بر شکران		بر خویش بزد عیب و نزد بر شکران		ور شکران نهاد انگشت به عیب		در هجر بسی دست گزد بر شکران
آن کیست کز این تیر نشد همچو کمان		وز زخم چنین تیر گرفتار چنان		وانگه خبر یافت که این پای بکوفت		از دست هوای خود نشد دست زنان
احرام درش گیرد لافرمان کن		واندر عرفات نیستی جولان کن		خواهی که ترا کعبه کند استقبال		مائی و منی را به منی قربان کن
از بسکه برآورد غمت آه از من		ترسم که شود به کام بدخواه از من		دردا که ز هجران تو ای جان جهان		خون شد دلم و دلت نه آگاه از من
از بسکه فساد و ابلهی زاد از من		در عمر کسی نگشت دلشاد از من		من طالب داد و جمله بیداد از من		فریاد من از جمله و فریاد از من
از حاصل کار این جهانی کردن		میکن ز بهی آنچه توانی کردن		زیرا همه عمرت بدمی موقوفست		پیداست به یک دم چه توانی کردن
از روز شریفتر شد از وی شب من		وز روح لطیفتر این قالب من		رفت این لب من تا لب او را بوسد		از شهد شکر نبود جای لب من
از عمر که پربار شود هردم من		وز خویش که بیزار شود هردم من		این گلشن رنگین که جهان عاشق اوست		گلزار که پرخار شود هردم من
اسرار مرا نهانی اندر جان کن		احوال مرا ز خویش هم پنهان کن		گر جان داری مرا چو جان پنهان کن		وین کفر مرا پیشرو ایمان کن
امروز مراست روز میدان منشین		میتاز چو گوی پیش چوگان منشین		مردی بنمای و همچو حیران منشین		امروز قیامت است ای جان منشین
امشب منم و هزار صوفی پنهان		مانندهٔ جان جمله نهانند و عیان		ای عارف مطرب هله تقصیر مکن		تا دریابی بدین صفت رقص‌کنان
ای آنکه گرفته‌ای به دستان دستان		دامان وصال از کف مستان مستان		صیدی که ز دام دل‌پرستان رست آن		من کافرم ار میان هستان هست آن
ای بی‌تو حرام زندگانی ای جان		خود بی‌تو کدام زندگانی ای جان		سوگند خورم که زندگانی بی‌تو		مرگست به نام زندگانی ای جان
ای بی‌تو حرام زندگانی کردن		خود بی‌تو کدام زندگانی کردن		هر عمر که بی‌رخ تو بگذشت ای جان		مرگست و به نام زندگانی کردن
ای جانب عشاق به خیره نگران		تو خیره و در تو گشته خیره دگران		این خیره در آن و آن در این یارب چیست		جمله ز تواند بی‌دل و بی‌جگران
ای جان منزه ز غم پالودن		وی جسم مقدس ز غم فرسودن		ای آتش عشقی که در آن میسوزی		خود جنت و فردوس تو خواهد بودن
ای جمله جهان بروی خوبت نگران		جان مردان ز عشق تو جامه دران		با این همه نزدیک همه پرهنران		دیوانگی تو به ز عقل دگران
ای خورده مرا جگر برای دگران		دانم که همین کنی برای دگران		من باد رهی بدم تو راهم دادی		من رستم از این واقعه وای دگران
ای خوی تو در جهان می و شیر ای جان		از دلشده‌گان گناه کم گیر ای جان		گر دست شکسته شد کمان گیر ای جان		اینک به شکنجه زیر زنجیر ای جان
ای داد که هست جمله بیدار از من		ای من که هزار آه و فریاد از من		چو ذلک ما قدمت ایدیکم گفت		ناشاد شبی که اصل غم زاد از من
ای در دو جهان یگانه تعجیل مکن		در رفتن چون زمانه تعجیل مکن		مگریز سوی کرانه تعجیل مکن		از خانهٔ ما به خانه تعجیل مکن
ای دف تو بخوان ز دفتر مشتاقان		ای کف تو بزن بر رگ خون ایشان		ای نعرهٔ گویندهٔ جویندهٔ دل		ای از نمکان ببر مرام تا نه مکان
ای دل تو در این واقعه دمسازی کن		وی جان به موافقت سراندازی کن		ای صبر تو پای غم نداری بگریز		ای عقل تو کودکی برو بازی کن
ای دل چه شدی ز دست دستی میزن		دست از هوس عشوه‌پرستی میزن		گوئیکه چه ره زنم چو من دست زنم		چون نرگس مستش ره‌مستی میزن
ای دوست قبولم کن و جانم بستان		مستم کن و از هر دو جهانم بستان		با هرچه دلم قرار گیرد بیتو		آتش به من اندر زن و آنم بستان
ای رفته ز یاران تو به یک گوشه کران		فریاد تو از خوی بد و بار گران		گر شیر نری چه می‌گریزی ز نران		ور لاشه خری و سوی لاشه خران
ای روی تو باغ و چمن هر دو جهان		از جان تو زنده شد تن هر دو جهان		بشکستن تو شکستن هر دو جهان		ای ضعف تو ویران شدن هر دو جهان
ای روی تو کعبهٔ دل و قبلهٔ جان		چون شمع ز غم سوختم ای شعلهٔ جان		بردار حجاب و رخ به عاشق بنمای		تا چاک زند به دست خود خرقهٔ جان
ای زخم تو خوشتر از دوای دگران		امساک تو بهتر از عطای دگران		ای جور تو بهتر از وفای دگران		دشنام تو بهتر از ثنای دگران
ای زخم زننده بر رباب دل من		بشنو تو از ناله جواب دل من		در هر ویران دفینه گنج دگر است		عشق است دفینه در خراب دل من
ای سنگ ز سودای لبت آبستان		از سنگ برون کشی تو مکر و دستان		آنجام چو جانیکه بدان کف داری		از بهر خدا از کف مستان مستان
ای شاه تو مات گشته را مات مکن		افتادهٔ توست جز مراعات مکن		گر غرقهٔ جرم است مجازات مکن		از بهر خدا قصد مکافات مکن
ای عادت تو خشم و جفا ورزیدن		وز چشم تو شاید این سخن پرسیدن		زینگونه که ابروی تو با چشم خوش است		او را ز چه رو نمیتواند دیدن
ای عادت عشق عین ایمان خوردن		نی غصهٔ نان و غصهٔ جان خوردن		آن مائده چون زر و زو شب بیرونست		روزه چه بود صلای پنهان خوردن
ای عاشق گفتار و تفاصیل سخن		ای گر ز سخنوران قهارهٔ کن		روزیت چو نیست علم نونو هله ور		ای کهنه فروش در سخنهای کهن
ای عالم دل از تو شده قابل جان		حل کرده صفات ذات تو مشکل جان		عقل و دل و فهم از تو شده حاصل جان		جان جانی و عقل جان و دل جان
ای عشق تو در جان کسی و آن کس من		ای درد تو درمان کسی و آن کس من		گوئی بینم لب ترا چون لب خویش		مجروح به دندان کسی و آن کس من
ای کرده ز گل دستک من پایک من		بنهاده چراغ عقل من را یک من		نالان به تو این جای شکر خایک من		اندر بر خویش کن مها جا یک من
ای گرسنهٔ وصل تو سیران جهان		لرزان ز فراق تو دلیران جهان		با چشم تو آهوان چه دارند به دست		ای زلف تو پای‌بند شیران جهان
ای لعل لبت معدن شکر چیدن		وز چشم تو نور نامصور دیدن		مه گردانست و برک که گردانست		فرقست بسی میان هر گردیدن
ای ماه لطیف جانفزا خرمن من		وی ماه فرو کرده سر از روزن من		ای گلشن جان و دیدهٔ روشن من		کی بینمت آویخته بر گردن من
ای مجمع دل راه پراکنده مزن		زان زخمه پریشان چو دل بنده مزن		ای دل لب خود را که زند لاف بقا		جز بر لب آن ساغر پاینده مزن
ای مفخر و سلطان همه دلداران		جالینوسی برای این بیماران		روز باران بگلشنت جمع شویم		شیرین باشند روز باران یاران
ای مونس روزگار چونی بی من		ای همدم غمگسار چونی بی من		من با رخ چون خزان خرابم بی‌تو		تو با رخ چون بهار چونی بی من
ای نالهٔ عشق تو رباب دل من		ای ناله شده همه جواب دل من		آن دولت معمور که می‌پرسیدی		یا بی‌تو و لیک در خراب دل من
این بنده مراعات نداند کردن		زیرا که به گل رفته فرو تا گردن		این مستی ما چو مستی مستان نیست		پیداست حد مستی افیون خوردن
این دیدهٔ من کز نگرد دور از من		ای صحت صد دیدهٔ رنجور از من		گر کژ نگرم پس به که کژ راست شود		ور شب باشم چون طلبی نور از من
ای یار به انکار سوی ما نگران		زیرا که نخورده‌ای از آن رطل گران		از شادی من بهشت گردیده جهان		غم مسخرهٔ منست و میر دگران
ای یار بیا و بر دلم بر میزان		وی زهره بیا و از رخم زر میزان		آنان که میان ما جدائی جستند		دیوار بد و نمای و گو سر میزن
ای یک قدح از درد تو دریای جهان		گم کرده جهان از تو سر و پای جهان		خواهد که جهان ز عشق تو پرگیرد		ای غیرت تو ببسته پرهای جهان
با دل گفتم اگر بود جای سخن		با دوست غمم بگو در اثنای سخن		دل گفت به گاه وصل با یار مرا		نبود ز نظاره هیچ پروای سخن
با دل گفتم عشق تو آغاز مکن		بازم در صد محنت و غم باز مکن		دل تیره‌گیی کرد و بگفت ای سره مرد		معشوق شگرفست برو ناز مکن
باغست و بهار و سر و عالی ای جان		ما می نرویم از این حوالی ای جان		بگشای نقاب و در فروبند کنون		مائیم و توئی و خانه خالی ای جان
بیدل من و بیدل تو و بیدل تو و من		سرمست همی شدیم روزی به چمن		عمریست که من در آرزوی آنم		کان عهد به یادآوری ای عهد شکن
با هر دو جهان چو رنگ باید بودن		بیزار ز لعل و سنگ باید بودن		مردانه و مرد رنگ باید بودن		ور نی به هزار ننگ باید بودن
بر خسته دلان راه ملامت میزن		هردم زخمی فزون ز طاقت میزن		آتش میزن به هر نفس در جانی		واندر همه دم دم فراغت میزن
بر گرد جهان این دل آوارهٔ من		بسیار سفر کرد پی چارهٔ من		وان آب حیات خوش و خوشخوارهٔ من		جوشید و برآمد ز دل خارهٔ من
بر گردن ما بهانه‌ای خواهی بستن		وز دام و دوال ما نخواهی رستن		بالا نگران شدی که بیگانه شده است		دف را بمیفشان که نخواهی رفتن
بسیار علاقه‌ها بباید ای جان		تا مسکن و خانه‌ها شود آبادان		ای بلغاری تو خانه کن در بلغار		وی تازی گو برو سوی عبادان
پالوده شوی در طلب پالودن		فرسوده شوید در هوس فرسودن		تا لذت پالودنتان شرح دهد		ور نیست چگونه هست خواهد بودن
پیموده شدم ز راه تو پیمودن		فرسوده شدم ز عشق تو فرسودن		نی روز بخوردن و نه شب بغنودن		ای دوستی تو دشمن خود بودن
تا با خودی دوری ارچه هستی با من		ای بس دوری که از تو باشد تا من		در من نرسی تا نشوی یکتا من		اندر ره عشق یا تو باشی یا من
تا روی تو قبله‌ام شد ای جان جهان		نز کعبه خبر دارم و نز قبلهٔ نشان		با روی تو رو به قبله کردن نتوان		کاین قبلهٔ قالبست و آن قبلهٔ جان
توبه کردم ز توبه کردن ای جان		نتوان ز قضا کشید گردن ای جان		سوگند بسر می‌نبرم لیک خوش است		سوگند به نام دوست خوردن ای جان
تو شاه دل منی و شاهی میکن		نوشت بادا ظلم سپاهی میکن		بر کف داری شراب و جامی که مپرس		آن را بده و تو هر چه خواهی میکن
جانم بر آن قوم که جانند ایشان		چون گل به جز از لطف ندانند ایشان		هرکس کسکی دارد و کس خالی نیست		هر یک چو قراضه‌ایم و کانند ایشان
جانهاست همه جانوران را جز جان		نانهاست همه نان طلبان را جز نان		هر چیز خوشی که در جهان فرض کنی		آن را بدل و عوض برود جز جانان
جز بادهٔ لعل لامکان یاد مکن		آنرا بنگر از این و آن یاد مکن		گر جان داری از این جهان یاد مکن		مستی خواهی ز عاقلان یاد مکن
جز جام جلالت اجل نوش مکن		جز نغمهٔ عشق کبریا گوش مکن		در کان عقیق فقر عشرت نقد است		می می‌خور و قصهٔ پرندوش مکن
چون شاه جهان نیست کسی در دو جهان		نی زیر و نه بالا و نه پیدا و نهان		هر تیر که جست از آن سخت کمان		هر نکته که هست هست از آن شهره بیان
چندین به تو بر مهر و وفا بستهٔ من		ای خوی تو آزردن پیوستهٔ من		من صبر کنم ولیک ننگت نبود		یک روز تو از درد دل خستهٔ من
چون آتش میشود عذارش به سخن		خون می‌چکد از چشم خمارش به سخن		چون می‌برود صبر و قرارش به سخن		ای عشق سخن بخش درآرش به سخن
چون بنده نه‌ای ندای شاهی میزن		تیر نظر آنچنانکه خواهی میزن		چون از خود و غیر خود مسلم گشتی		بی‌خود بنشین کوس الهی میزن
چون جوشش خنب عشق دیدم ز تو من		چون می به قوام خود رسیدم ز تو من		نی نی غلطم که تو می و من آبم		آمیخته‌ایم و ناپدیدم ز تو من
حرص و حسد و کینه ز دل بیرون کن		خوی بدو اندیشه تو دیگرگون کن		انکار زیان تست زو کمتر گیر		اقرار ترا سود دهد افزون کن
چون زرد و نزار دید او رو یک من		خونابه روان ز چشم چون جو یک من		خندید و به خنده گفت دلجو یک من		ای ظالم مظلومک بدخو یک من
خود حال دلی بود پریشانتر از این		با واقعهٔ بی‌سر و سامان‌تر ازین		اندر عالم که دید محنت‌زده‌ای		سرگشتهٔ روزگار حیران‌تر از این
در باده‌کشی تو خویش را ریشه مکن		وز باده و از ساده تو اندیشه مکن		با زنگی زلف او در آنور مجوی		اندیشهٔ باریک چنین پیشه مکن
در بحر کرم حرص و حسد پیمودن		وین آب خوشی ز همدگر بربودن		ماهی ننهد آب ذخیره هرگز		چون بی‌دریا هیچ نخواهد بودن
در پوش سلاح وقت جنگ است ای جان		اندیشه مکن که وقت تنگ است ای جان		بگذر ز جهان که جمله رنگست ای جان		هر گوشه یکی موش و پلنگ است ای جان
در چشم منست ابروی همچو کمان		من روح سپر کرده و او تیر زنان		چون زخم رسید زخم از پرده دران		او نازکنان کنار و من لابه‌کنان
در حضرت توحید پس و پیش مدان		از خویش مدان خالی و از خویش مدان		تو کج نظری هرچه درآری به نظر		هیچ است همه ز آتشی بیش مدان
در دیدهٔ ما نگر جمال حق بین		کاین عین حقیقت است و انوار یقین		حق نیز جمال خویش در ما بیند		وین فاش مکن که خونت ریزد به زمین
در راه نیاز فرد باید بودن		پیوسته حریص درد باید بودن		مردی نبود گریختن سوی وصال		هنگام فراق مرد باید بودن
در عشق تو شوخ و شنگ باید بودن		مردانه و مرد رنگ باید بودن		با جان خودم به جنگ باید بودن		ور نی به هزار ننگ باید بودن
دل از طلب خوبی بی‌چون گشتن		دریا خواهد شدن ز افزون گشتن		دل خون شد و شکر میکند زانکه بسی		دلها خون شد در هوس خون گشتن
دل باغ نهانست و درختان پنهان		صد سان بنماید او و خود او یکسان		بحریست محیط بیحد و بی‌پایان		صد موج زند موج درون هرجان
دل برد ز من دوش به صد عشق و فسون		بشکافت و بدید پر زخون بود درون		فرمود در آتشش نهادن حالی		یعنی که نپخته است از آنست پر خون
دل گرسنهٔ عید تو شد چون رمضان		وز عید تو شد شاد و همایون رمضان		وانگه عمل کمان به مو وابسته است		گر مو شود اندیشه نگنجد به میان
دلها مثل رباب و عشق تو کمان		زامد شد این کمانچه دلها نالان		وانگه عمل کمان به مو وابسته است		گر مو شود اندیشه نگنجد به میان
دوش آنچه برفت در میان تو و من		نتوان بنوشتن و نه بتوان گفتن		روزیکه سفر کنم ازین کهنه وطن		افسانه کند از آن شکنهای کفن
دوشست دیدم یار جدائی جویان		با من به جفا و کین جدا شو گریان		امروز چنانم که جدا گشته ز جان		رخسارهٔ خود به خون فرقت شویان
دی از تو چنان بدم که گل در بستان		امروز چنانم و چنان‌تر ز چنان		من چون نزنم دست که پابند منی		چون پای نکوبم که توئی دست زنان
دیدم رویت بتا تو روپوش مکن		پنهانی ما تو باده‌ها نوش مکن		هر چند دراز کرده بد گوی زبان		ای چشم و چراغ عاشقان گوش مکن
رفتم به طبیب و گفتم ای زین‌الدین		این نبض مرا بگیر و قاروره ببین		گفتا با دست با جنون گشته قرین		گفتم هله تا باد چنین باد چنین
رفتی و نرفت ای بت بگزیدهٔ من		مهرت ز دل و خیالت از دیدهٔ من		میگردم من که بلکه پیشم افتی		ای راهنمای راه پیچیدهٔ من
رندی دیدم نشسته بر خنگ زمین		نه کفر و نه اسلام و نه دنیا و نه دین		نی حق نه حقیقت نه شریعت نه یقین		اندر دو جهان کرا بود زهرهٔ این
رو درد گزین درد گزین درد گزین		زیرا که دگر چاره نداریم جزین		دلتنگ مشو که نیستت بخت قرین		چون درد نباشدت از آن باش حزین
روزیکه گذر کنی به خر پشتهٔ من		بنشین و بگو که ای به غم کشتهٔ من		تا بانگ زنم ز خاک آغشته به خون		کای یوسف روزگار و گمگشتهٔ من
زان خسرو جان تو مهر شاهی بستان		وانگاه ز ماه تا به ماهی بستان		ای آنکه مراغه می‌کنی و از حیرت		تبریز بگوی و هرچه خواهی بستان
سرمست توام نه از می و نز افیون		مجنون شده‌ام ادب مجوی از مجنون		از جوشش من جوش کن صد جیحون		وز گردش من خیره بماند گردون
سرمست شدم در هوس سرمستان		از دست شدم در ظفر آن دستان		بیزار شدم ز عقل و دیوانه شدم		تا درکشدم عشق به بیمارستان
شاخ گل تر بر سر عنبر میزن		وز تیغ مسلمان سر کافر میزن		چون نای توان بگوش من درمیدم		چون دف توام بروی من بر میزن
شب رفت و نرفت ای بت سیمین برمن		سودای مناجات غمت از سر من		خواب شب من توئی و نور روزم		نه روز و نه شب چون تو نباشی بر من
شد کودکی و رفت جوانی ز جوان		روز پیری رسید بر پر ز جهان		هر مهمانرا سه روز باشد پیمان		ای خواجه سه روز شد تو بر خیز و بران
شمع ازلست عالم افروزی من		زان شاهد اعظم است پیروزی من		بی‌شاهد و شمع ازل چون باشم		آری چکنم چو این بود روزی من
شوری دارم که برنتابد گردون		شوریکه به خواب درنبیند مجنون		این کمینه ایست از سینهٔ دوست		تا سینهٔ پاک دوست چون باشد چون
صورت همه مقبول هیولا میدان		تصویر گرش علت اولی میدان		لاهوت به ناسوت فرو ناید لیک		ناوست ز لاهوت هویدا میدان
طبع تو چو سنگست و دلت چون آهن		وز آهن و سنگ جسته آتش سوی من		سنگت چو در آتش است ای ماه ختن		خرمن باشم که دل نهم بر خرمن
طبعی نه که با دوست در آمیزم من		عقلی نه که از عشق بپرهیزم من		دستی نه که با قضا درآویزم من		پائی نه که از میانه بگریزم من
عقلی که خلاف تو گزیدن نتوان		دینی که ز عهد تو بریدن نتوان		علمی که به کنه تو رسیدن نتوان		زهدی که در دام تو رهیدن نتوان
عید آمد و عیدانه جمال سلطان		عیدانه که دیده است چنین در دو جهان		عید این بود و هزار عید ای دل و جان		کان گنج جهان برآمد از کنج نهان
فرخ باشد جمال سلطان دیدن		جان زنده شود ز روی جانان دیدن		من سلسلهٔ عشق تو دیدم در خواب		یارب چه بود خواب پریشان دیدن
گر تیغ اجل مرا کند بی‌سر و جان		در حسن برآیم ز زمین صد چندان		از خاک چو جمله دانه‌ها میروید		هم دانهٔ آدمی بروید میدان
گر دست بشد ز کار پائی می‌زن		ور پای نماند هم نوایی می‌زن		گر نیست ترا به عقل رایی می‌زن		حاصل هر دم، دم وفائی می‌زن
گر شادم و گر عراق و گر لورستان		روشن شده زانچهرهٔ چون نورستان		با منکر و با نکیر همدستی کن		تا دست زنان رقص کند گورستان
گر کشته شوم به نزد و پیکار تو من		آهی نکشم ز بیم آزار تو من		از زخم سر غمزهٔ خونخوار تو من		خندان میرم چو گل ز دیدار تو من
گر مشتاقی به پیش مشتاق نشین		روزان و شبان بر در عشاق نشین		آنگاه چو این حلقه گشائی کردی		از خلق گذر کن بر خلاق نشین
کس نیست به غیر از او در این جمله جهان		نی زشت و نه نیکو و نه پیدا و نهان		هر تیر که جست هست از آن سخت کمان		هر نکته که هست جست از آن شعله دهان
گفتم که بر حریف غمگین منشین		جز پهلوی خوشدلان شیرین منشین		در باغ چو آمدی سوی خار مرو		جز با گل و یاسمین و نسرین منشین
گفتم مکن ایروت حسن خوت حسن		من دزد نیم مبند دستم بر سن		گفتا که کجائی تو هنوز ای همه فن		حقا که چنان شوی که کبرت ستسن
گلباغ نهانست و درختان پنهان		صد سال نماید او و او خود یکسان		بحریست محیط و بی‌حد و بی‌پایان		صد موج ز موج او درون صد جان
ما زیبائیم خویش را زیبا کن		خوبا ما کن ز دیگران خو واکن		ور میخواهی که کان گوهر باشی		دل را بگشای و سینه را دریا کن
ما کاهگلان عشق و پهلو به زمین		کرده است زمین را کرمش مرکب و زین		تا میبرد این خفتگکانرا در خواب		اصحاف الکهف تا سوی علیین
ما مرد سنانیم نه از بهر سه نان		ما دست زنانیم نه از دست زنان		در صید بدانیم نه در صید بدان		از بند جهانیم نه در بند جهان
مجموع جهان عاشق یک پارهٔ من		چاره‌گر و چاره‌ساز بیچارهٔ من		خورشید و فلک غلام سیارهٔ من		نظاره‌گر دو کون نظارهٔ من
معشوق من از همه نهانست بدان		بیرون ز کمان هر گمانست بدان		در سینهٔ من چو مه عیانست بدان		آمیخته با تنم چو جانست بدان
من بندهٔ مستی که بود دست زنان		دورم ز کسی که او بود مست زنان		باری من خسته دل چنینم نه چنان		آلوده مبا بنان عشاق بنان
من بیرخ تو باده ندانم خوردن		بی‌دست تو من مهره ندانم بردن		از دور مرا رقص همی فرمائی		بی‌پردهٔ تو رقص ندانم کردن
من بینم آنرا که نمی‌بینم من		وز قند لبش نبات می‌چینم من		هر چند چو سین میان یاسینم من		یاسین نهلد دمی که بنشینم من
من کاغذهای مصر و بغداد ای جان		کردم پر ز آه و فریاد ای جان		یکساعت عشق صد جهان بیش ارزد		صد جان به فدای عاشقی باد ای جان
من عاشق عشق و عشق هم عاشق من		تن عاشق جان آمد و جان عاشق تن		گه من آرم دو دست در گردن او		گه او کشدم چو دلربایان گردن
من کی خندم تات نبینم خندان		جان بندهٔ آن خندهٔ بیکام و دهان		افسوس که خندهٔ ترا می‌بینند		و آن خندهٔ تو ز چشم خلقان پنهان
مردان تو در دایرهٔ کن فیکون		دل نقطهٔ وحدتست و از عرش فزون		گر در چیند نقطهٔ دردت ز درون		حالی شوی از دایرهٔ کون برون
نزدیک منی مرا مبین چون دوران		تو شهد نگر به صورت زنبوران		ابلیس نه‌ای به جان آدم بنگر		اندر تن او نظر مکن چون کوران
هر خانه که بی‌چراغ باشد ای جان		زندان بود آن نه باغ باشد ای جان		هرکس که بطبل باز شد باز نشد		بازش تو مخوان که زاغ باشد ای جان
هر روز خوش است منزلی بسپردن		چون آب روان و فارغ از افسردن		دی رفت و حدیث دی چو دی هم بگذشت		امروز حدیث تازه باید کردن
هر روز نو برآئی ای دلبر جان		سودای نوی درافکنی در سر جان		در ده پرده بهر سحر ساغر جان		ای تو پدر جان من و مادر جان
هر مطرب کو نیست ز دل دفتر خوان		آن مطرب را تو مطرب دفتر خوان		گر چهرهٔ نهان کرد ز تو بیت و غزل		گر خط خوانی ز چهرهٔ ما برخوان
هشدار که می‌روند هر سو غولان		با دانه و دام در شکار گوران		ای شاد تنی که دامن دل گیرد		عبرت گیرد ز حالت معزولان
هم خانه از آن اوست و هم جامه و نان		هم جسم از آن اوست همه دیده و جان		وان چیز دگر که نیست گفتن امکان		زیرا که زمان باید و اخوان و مکان
هم نور دل منی و هم راحت جان		هم فتنه برانگیزی و هم فتنه نشان		ما را گوئی چه داری از دوست نشان		ما را از دوست بی‌نشانیست نشان
هنگام اجل چو جان بپردازد تن		مانند قبای کهنه اندازد تن		تن را که ز خاکست دهد باز به خاک		وز نور قدیم خویش برسازد تن
یا دلبر من باید و یا دل بر من		نی دل بر من باشد و نی دلبر من		ای دل بر من مباش بی‌دلبر من		یک دل بر من به از دو صد دل بر من
یارب چه دلست این و چه خو دارد این		در جستن او چه جستجو دارد این		بر خاک درش هر نفسی سر بنهد		خاکش گوید هزار رو دارد این
یا اوحد بالجمال یا جانمسن		از عهد من ای دوست مگر نادمسن		قد کنت تجنی فقل تاجکسن		والیوم هجرتنی فقل سن کم سن
آن رهزن دل که پای کوبانم از او		چون آینهٔ خیال خوبانم از او		جانیست که چون دست زنان می‌آید		یارب یارب چه میشود جانم از او
آن شاه که هست عقل دیوانهٔ او		وز عشق دلم شده است همخانهٔ او		پروانه فرستاد که من آن توام		صد شمع به نور شد ز پروانهٔ او
آن شخص که رشک برد بر جامهٔ تو		تا رشک برد بر لب خودکامهٔ تو		یا رشک برد بر آن رخ فرخ تو		یا بر کر و فر روح علامهٔ تو
آن کس که همیشه دل پر از دردم از او		با سینهٔ ریش و با رخ زردم از او		امروز بناز او بری بر من زد		المنة لله که بری خوردم از او
آن لاله رخی که با رخ زردم از او		وان داروی دردی که همه دردم از او		یک روز به بازار بری بر من زد		باور نکند کس چه بری خوردم از او
از جان بشنیده‌ام نوای غم تو		نی خود جانهاست ذره‌های غم تو		آن صورتها که در درون می‌آیند		تابند چو ذره در هوای غم تو
از گنج قدم شدیم ویرانهٔ او		ز افسانهٔ او شدیم افسانهٔ او		آوخ که ز پیمان و ز پیمانهٔ او		کس خانهٔ خود نداند از خانه او
ای آب از این دیدهٔ بیخواب برو		وی آتش از این سینهٔ پرتاب برو		وی جان چو تنی که مسکنت بود نماند		بی‌آبی خود مجوی و بر آب برو
ای از دل و جان لطیفتر قالب تو		بسیار رهست از شکر تا لب تو		عمریست که آفتاب و مه میگردند		روزان و شبان در آرزوی شب تو
ای پردهٔ پندار پسندیدهٔ تو		وی وهم خودی در دل شوریدهٔ تو		هیچی تو و هیچ را چنین گوهر		به زین نتوان نهاد در دیدهٔ تو
ای بسته تو خواب من به چشم جادو		آن آب حیات و نقل بیخوابان کو		کی بینم آب چون منم غرقهٔ جو		خود آب گرفته است مرا هر شش سو
ای بلبل مست بوستانی برگو		مستی سر و راحت جانی برگو		من مستم و تعیین نتوانم کردن		ای جان جهان هرچه توانی برگو
ای جان جهان به حق احسانت مرو		مستم مستم ز شیر پستانت مرو		اندر قفسم شکر می افشان و مرو		ای طوطی جان زین شکرستانت مرو
ای جان جهان جان و جهان بندهٔ تو		شیرین شده عالم ز شکر خندهٔ تو		صد قرن گذشت و آسمان نیز ندید		در گردش روزگار مانندهٔ تو
ای جان جهان جز تو کسی کیست بگو		بی‌جان و جهان هیچ کسی زیست بگو		من بد کنم و تو بد مکافات دهی		پس فرق میان من و تو چیست بگو
ای چرخ فلک پایهٔ پیروزهٔ تو		زنبیل جهان گدای دریوزهٔ تو		صد سال فلک خدمت خاک تو کند		نگزارده باشد حق یکروزهٔ تو
ای در دل من میل و تمنا همه تو		واندر سر من مایهٔ سودا همه تو		هرچند بروی کار در مینگرم		امروز همه توئی و فردا همه تو
ای دل اگرت طاقت غم نیست برو		آوارهٔ عشق چون تو کم نیست برو		ای جان تو بیا اگر نخواهی ترسید		ور می‌ترسی کار تو هم نیست برو
ای دل تو بهر خیال مغرور مشو		پروانه صفت کشتهٔ هر نور مشو		تا خود بینی تو از خدا مانی دور		نزدیکتر آی و از خدا دور مشو
ای دل گر ازین حدیث آگاهی تو		زین تفرقهٔ خویش چه میخواهی تو		یک لحظه که از حضور غایب مانی		آن لحظه بدانکه مشرک راهی تو
ای زندگی تن و توانم همه تو		جانی و دلی ای دل و جانم همه تو		تو هستی من شدی از آنی همه من		من نیست شدم در تو از آنم همه تو
ای ساقی جان برین خوش آواز برو		ساز ازلیست هم بر این ساز برو		ای باز چو طبل باز او بشنیدی		شه منتظر تست سبک باز برو
ای ظلمت شب مانع خورشید مشو		ای ابر حجاب روز امید مشو		ای مدت یک ساعتهٔ لذت جسم		اصل الم حاصل جاوید مشو
ای عارف گوینده نوائی برگو		یا قول درست یا خطائی برگو		درهای گلستان و چمن را بگشای		چون بلبل مست ز آشنائی برگو
ای عشرت نزدیک ز ما دور مشو		وز مجلس ما ملول و مهجور مشو		انگور عدم بدی شرابت کردند		واپس مرو ای شراب انگور مشو
ای ماه چو ابر بس گرستم بی‌تو		در مه به نشاط ننگریستم بی‌تو		برخاستم از جان تو نشستم بی‌تو		وز شرم به مردم چو نرستم بی‌تو
ای مشفق فرزند دو بیتی می‌گو		هردم جهت پند دو بیتی می‌گو		در فرقت و پیوند دو بیتی می‌گو		در عین غزل چند دو بیتی می‌گو
با تست مراد از چه روی هر سو تو		او تست ولی باو می‌گو تو		اوئی و توئی ز احولی مخیزد		چون دیده شود راست تو اوئی او تو
با نامحرم حدیث اسرار مگو		با مردودان حکایت از یار مگو		با مردم اغیار جز اغیار مگو		با اشتر خار خوار جز خار مگو
بر آتش چو دیک تو خود را میجو		می‌جوش تو خودبخود مرو بر هر سو		مقصود تو گوهر است بشتاب و بجو		زو جوش کنی کن بسوی گوهر زو
بر تختهٔ دل که من نگهبانم و تو		خطی بنوشته‌ای که خوانم و تو		گفتیکه بگویمت چو من مانم و تو		این نیز از آنهاست که من دانم و تو
ترکی که دلم شاد کند خندهٔ او		دارد به غمم زلف پراکندهٔ او		بستد ز من او خطی به آزادی خویش		آورد خطی که من شدم بندهٔ او
چون پاک شد از رنگ خودی سینهٔ تو		خودبین گردی ز یار دیرینهٔ تو		بی‌آینه روی خویش نتوان دیدن		در یاد نگر که اوست آئینه تو
خواهی که مقیم و خوش شوی با ما تو		از سر بنه آن وسوسه و غوغا تو		آنگاه تو چنان شوی که بودی با من		آنگاه چنان شوم که بودم با تو
داروی ملولی رخ و رخسارهٔ تو		وان نرگس مخمورهٔ خمارهٔ تو		چندان نمک است در تو دانی پی چیست		از بهر ستیزهٔ جگرخوارهٔ تو
در اصل یکی بد است جان من و تو		پیدای من و تو و نهان من و تو		خامی باشد که گویی آن من و تو		برخاست من و تو از میان من و تو
در چرخ نگنجد آنکه شد لاغر تو		جان چاکر آن کسی که شد چاکر تو		انگشت گزان درآمدم از در تو		انگشت زنان برون شدم از بر تو
در کوی خیال خود چه میپوئی تو		وین دیده به خون دل چه میشوئی تو		از فرق سرت تا به قدم حق دارد		ای بیخبر از خویش چه میجوئی تو
درها همه بسته‌اند الا در تو		تا ره نبرد غریب الا بر تو		ای در کرم و عزت و نورافشانی		خورشید و مه و ستاره‌ها چاکر تو
دل در تو گمان بد بر دور از تو		این نیز ز ضعف خود برد دور از تو		تلخی بدهان هر دل صفرائی		خود بر تو شکر حسد برد دور از تو
رشک آیدم از شانه و سنگ ای دلجو		تا با تو چرا رود به گرمابه فرو		آن در سر زلف تو چرا آویزد		وین بر کف پای تو جرا مالدرو
زاندم که شنیده‌ام نوای غم تو		رقصان شده‌ام چو ذره‌های غم تو		ای روشنی هوای عشق تو عیان		بیرون ز هواست این هوای غم تو
سر رشتهٔ شادیست خیال خوش تو		سرمایهٔ گرمیست مها آتش تو		هرگاه که خوشدلی سر از ما بکشد		رامش کند آن زلف خوش سرکش تو
سوگند بدان روی تو و هستی تو		گر میدانم نه از تو این پستی تو		مستی و تهی دستیت آورد به من		من بندهٔ مستی و تهی دستی تو
صد داد همی رسد ز بیدادی تو		در وهم چگونه آورم شادی تو		از بندگی تو سرو آزادی یافت		گل جامهٔ خود درید ز آزادی تو
عشقست که کیمیای شرقست در او		ابریست که صد هزار برقست در او		در باطن من ز فر او دریائیست		کاین جملهٔ کاینات غرقست در او
عمرم به کنار زد کناری با تو		چون عمر گذشتنیست باری با تو		نی نی غلطم گذرد پیشهٔ عمر		آن عمر که یافت او گذاری با تو
فرزانهٔ عشق را تو دیوانه مگو		همخرقهٔ روح را بیگانه مگو		دریای محیط را تو پیمانه مگو		او داند نام خود تو افسانه مگو
گر جمله برفتند نگارا تو مرو		ای مونس و غمگسار ما را تو مرو		پرمیکن و می ده و همی خند چو قند		ای ساقی خوب عالم آرا تو مرو
گر عاشق عشق ما شدی، ای مه‌رو		بیرون شو ازین شش جهت تو بر تو		در رو تو درین عشق، اگر جویایی		در بحر دل آن چه باشی اندر لب جو
گر عاقل و عالمی به عشق ابله شو		ور ماه فلک توئی چو خاک ره شو		با نیک و بد و پیر و جوان همره شو		فرزین و پیاده باش آنگه شه شو
گر هیچ ترا میل سوی ماست بگو		ورنه که رهی عاشق و تنها است بگو		گر هیچ مرا در دل تو جاست بگو		گر هست بگو نیست بگو راست بگو
گفتم روزی که من به جانم با تو		دیگر نشدم بتا همانم با تو		لیکن دانم که هرچه بازم ببری		زان میبازم که تا بمانم با تو
گفتم که کجا بود مها خانهٔ تو		گفتا که دل خراب مستانهٔ تو		من خورشیدم درون ویرانه روم		ای مست، خراب باد کاشانهٔ تو
گه در دل ما نشین چو اسرار و مرو		گه بر سر ما نشین چو دستار و مرو		گفتی که چو دل زود روم زود آیم		عشوه مده ای دلبر عیار و مرو
ما چارهٔ عالمیم و بیچارهٔ تو		ما ناظر روح و روح نظارهٔ تو		خورشید بگرد خاک سیارهٔ تو		مه پاره شده ز عشق مه پارهٔ تو
مردی یارا که بوی فقر آید از او		دانند فقیران که چها زاید از او		ولله که سما و هرچه در کل سما است		یا بند نصیب هرچه میباید از او
مستم ز دو لعل شکرت ای مه‌رو		پستم ز قد صنوبرت ای مه‌رو		رویم چو زر است در غم سیم‌برت		از دست مده تو این زرت ای مه‌رو
من بندهٔ تو بندهٔ تو بندهٔ تو		من بندهٔ آن رحمت خندیدهٔ تو		ای آب حیات کی ز مرگ اندیشد		آنکس که چو خضر گشت خود زندهٔ تو
نی هرکه کند رقص و جهد بالا او		در فقر بود گزیده و والا او		مسجود ملک تا نشود چون آدم		عالم نشود به عالم اسما او
هان ای تن خاکی سخن از خاک مگو		جز قصهٔ آن آینهٔ پاک مگو		از خالق افلاک درونت صفتی است		جز از صفت خالق افلاک مگو
هرچند در این هوس بسی باشی تو		بیقدر تو همچون مگسی باشی تو		زنهار مباش هیچکس تا برهی		آخر که تو باشی که کسی باشی تو
هرچند که قد بی‌بدل دارد سرو		پیش قد یارم چه محل دارد سرو		گه گه گوید که قد من چون قد اوست		یارب چه دماغ پرخلل دارد سرو
آمد بر من خیال جانان ز پگه		در کف قدح باده که بستان ز پگه		درکش این جام تا به پایان ز پگه		سرمست درآ میان مستان ز پگه
آن دم که رسی به گوهر ناسفته		سرها به هم آورده و سرها گفته		کهدان جهان ز باد شد آشفته		برتو بجوی که مست باشی خفته
آنکس که ز دست شد بر او دست منه		از باده چو نیست شد تواش هست منه		زنجیر دریدن بر مردان سهل است		هر زنجیری بر شتر مست منه
آنی که وجود و عدمت اوست همه		سرمایهٔ شادی و غمت اوست همه		تو دیده نداری که باو درنگری		ورنی که ز سر تا قدمت اوست همه
از دیدهٔ کژ دلبر رعنا را چه		وز بدنامی عاشق شیدا را چه		ما در ره عشق چست و چالاک شویم		ور زانکه خری لنگ شود ما را چه
السکر صار کاسدا من شفتیه		والبدر تراه ساجدا بین یدیه		بالحسن علیه کل شیی وافر		الا فمه فانه ضاق علیه
ای کان العباد ما اهواه		ما یذکرنا فکیف ما ینساه		قدر ان به القلوب والافواه		قد احسن لا اله الا الله
آهوی قمرا سهامه عیناه		ما شوش عزم خاطری الا هو		روحی تلفت و مهجتی تهواه		قلبی ابدا یقون یا هویا هو
ای آنکه به جان این جهانی زنده		شرمت بادا چرا چنانی زنده		بی‌عشق مباش تا نباشی مرده		در عشق بمیر تا بمانی زنده
ای پارسی و تازی تو پوشیده		جان دیده قدح شراب نانوشیده		دریا باید ز فضل حق جوشیده		پیدا باید کفایت کوشیده
ای بر نمک تو خلق نانی بزده		بر مرکب تو داغ نشانی بزده		حیفست که سوی کان رود آن بر سیم		پنهان چون جان و بر جهانی بزده
ای بی‌ادبانه من ز تو نالیده		غیرت بشنیده گوش من مالیده		جایی بروم ناله کن دزدیده		آنجا که نه دل بوی برد نی دیده
ای جان تو بر مقصران آشفته		هم جان تو عذر جان ایشان گفته		طوفان بلا اگر بگیرد عالم		بر من بدو جو که مست باشم خفته
ای با تو جهان ظریف و شادی باره		تو جامه شادیی و مالی پاره		تنها خورشید آن دهد عالم را		کان را ندهد مه و هزار استاره
ای خواب مرا بسته و مدفون کرده		شب را و مرا بی‌خود و مجنون کرده		جان را به فسون گرم از تن برده		دل را بسته ز خانه بیرون کرده
ای در طلب گره‌گشائی مرده		در وصل بزاده وز جدائی مرده		ای در لب بحر تشنه در خواب شده		و اندر سر گنج از گدائی مرده
ای دوست مرا دمدمه بسیار مده		کاین دمدمه می‌خورد ز من هر که و مه		جان و سر تو که دم کنم پیش تو زه		کز دمدمهٔ گرم کنم آب کرده
ای روز الست ملک و دولت رانده		وی بنده ترا چو قل هو الله خوانده		چون روشنی روز در آی از در من		بین گردن من بسوی در کژ مانده
ای سرو ز قامت تو قد دزدیده		گل پیش رخ تو پیرهن بدریده		بردار یکی آینه از بهر خدای		تا همچو خودی شنیده‌ای یا دیده
ای کوران را به لطف ره بین کرده		وی گبران را پیشرو دین کرده		درویشان را به ملک خسرو کرده		وی خسرو را بردهٔ شیرین کرده
ای میر ملیحان و مهان شیی الله		وی راحت و آرامش جان شیی الله		ای آنکه بهر صبح به پیش رخ تو		میگوید خورشید جهان شیی الله
باز آمد یار با دلی چون خاره		وز خارهٔ او این دل من صد پاره		در مجلس من بودم و عشقش چون چنگ		اندر زد چنگ در من بیچاره
بازچیهٔ قدرت خدائیم همه		او راست توانگری گدائیم همه		بر یکدگر این زیادتی جستن چیست		آخر ز در یکی سرائیم همه
بفروخت مرا یار به یک دسته تره		باشد که مرا واخرد آن یار سره		نیکو مثلی زده است صاحب شجره		ارزان بفروشد آنکه ارزان بخره
بیگانه شوی ز صحبت بیگانه		بشنو سخن راست از این دیوانه		صد خانه پر از شهد کنی چون زنبور		گر زانکه جدا کنی ز اینان خانه
بیگاه شد و دل نرهید از ناله		روزی نتوان گفت غم صد ساله		ای جان جهان غصهٔ بیگاه شدن		آنکس داند که گم شدش گوساله
تا روی ترا بدیدم ای بت ناآگاه		سرگشته شدم ز عشق گم کردم راه		روزی شنوی کز غم عشقت ایماه		گویند بشد فلان که انالله
تو آبی و ما جمله گیاهیم همه		تو شاهی و ما جمله گدائیم همه		گوینده توئی و ما صدائیم همه		جوینده توئی چرا نیائیم همه
تو توبه مکن که من شکستم توبه		هرگز ناید ز جان مستم توبه		صدبار و هزاربار بستم توبه		خون میگرید ز دست دستم توبه
جانیست غذای او غم و اندیشه		جانی دگر است همچو شیر بیشه		اندیشه چو تیشه است گزافه مندیش		هان تا نزنی تو پای خود را تیشه
دانی شب چیست بشنو ای فرزانه		خلوت کن عاشقان ز هر بیگانه		خاصه امشب که با مهم همخانه		من مستم و مه عاشق و شب دیوانه
در راه یگانگی چه طاعت چه گناه		در کوی خرابات چه درویش چه شاه		رخسار قلندری، چه روشن، چه سیاه		بر کنگره عرش، چه خورشید چه ماه
در بندگیت حلقه بگوشم ای شاه		در چاکریت به جان بکوشم ای شاه		در خدمت تو چو سایه من پیش روم		تو شیری و من سیاه گوشم ای شاه
در عشق خلاصهٔ جنون از من خواه		جان رفته و عقل سرنگون از من خواه		صد واقعهٔ روز فزون از من خواه		صد بادیه پر آتش و خون از من خواه
دی از سر سودای تو من شوریده		رفتم به چمن جامه چو گل بدریده		از جمله خوشیهای بهارم بی‌تو		جز آب روان نیامد اندر دیده
روی تو نماز آمد و چشمت روزه		وین هر دو کنند از لبت دریوزه		جرمی کردم مگر که من مست بدم		آب تو بخوردم و شکستم کوزه
زلف تو که یکروزم از او روشن نه		با خاک برآورد سرو با من نه		با هرچه درآرد سر او زنده شود		کانجا همه جانست سراسر تن نه
سه چیز ز من ربوده‌ای بگزیده		صبر از دل و رنگ از رخ و خواب از دیده		چابک دستی که دست و بازوت درست		تصویر عقول چون تو نازائیده
صاحب‌نظران راست تحیر پیشه		مر کوران را تفکر و اندیشه		صد شاخ خوش از غیب گل افشان بر تو		بر شاخ رضا چه میزنی تو تیشه
صحت که کشد به سقم و رنجوری به		زان جامه که سازی بستم عوری به		چشمی که نبیند ره حق کوری به		صحبت که تقرب نبود دوری به
صوفی نشوی به فوطه و پشمینه		نه پیر شوی ز صحبت دیرینه		صوفی باید که صاف دارد سینه		انصاف بده صوفی و آنگه کینه
عشق غلب القلب و قد صار به		حتی فنی القلب بما جاربه		القلب کطیی خفض الریش به		عشق نتف الریش و قد طار به
فصلیست چو وصل دوست فرخنده شده		از مردن تن چراغ دل زنده شده		از خندهٔ برق ابر در گریه شده		وز گریهٔ ابر باغ در خنده شده
گفتم چکنم گفت که ای بیچاره		جمله چکنم بسازم آن یکباره		ور خود چکنم زیان شوی آواره		آنجا بروی که بوده‌ای همواره
گفتم که توئی می و منم پیمانه		من مرده‌ام و تو جانی و جانانه		اکنون بگشا در وفا گفت خموش		دیوانه کسی رها کند در خانه
گفتم که ز عشقت شده‌ام دیوانه		زنجیر ترا به خواب بینم یا نه		گفتا که خمش چند از این افسانه		دیوانه و خواب خه‌خه‌ای فرزانه
گنجیست نهانه در زمین پوشیده		از ملت کفر و اهل دین پوشیده		دیدم که عشق است یقین پوشیده		گشتیم برهنه از چنین پوشیده
گیر ایدل من عنان آن شاهنشاه		امشب بر من قنق شو ایروت چو ماه		ور گوید فردا مشنو زود بگوی		لاحول ولا قوة الا بالله
ما را می کهنه باید و دیرینه		وز روز ازل تا بابد سیری نه		خم از عدم و صراحی از جام وجود		کان تلخ نه و شور نه و شیرینه
ما مردانیم شسته بر تنگ دره		مائیم که شیر و گرگ بر ما گذره		با فقر و صفا به هم درآمیخته‌ایم		چون درگه ارتضاع آن میش و بره
مانندهٔ زنبیل بگیر این روزه		تا روزه کند ترا به حق دریوزه		آب حیوان خنک کند دلسوزه		این روزه چو کوزه است مشکن کوزه
مستم ز می عشق خراب افتاده		برخواسته دل از خور و خواب افتاده		در دریائی که پا و سر پیدا نیست		جان رفته و تن بر سر آب افتاده
من میگویم که گشت بیگاه ایماه		میگوید ماه ناگهانی بیگاه		ماهی که ز خورشید اگر برگردد		در حال شود همچو شب تیره سیاه
میخوردم باده بابت آشفته		خوابم بربود حال دل ناگفته		بیدار شدم ز خواب مستی دیدم		دلبر شده شمع مرده ساقی خفته
میدان فراخ و مرد میدانی نه		احوال جهان چنانکه میدانی نه		ظاهرها شان به اولیا ماند لیک		در باطنشان بوی مسلمانی نه
وه وه که به دیدار تو چونم تشنه		چندانکه ببینمت فزونی تشنه		من بندهٔ آن دو لعل سیراب توام		عالم همه زانست به خونم تشنه
هین نوبت صبر آمد و ماه روزه		روزی دو مگو ز کاسه و از کوزه		بر خوان فلک گردد پی دریوزه		تا پنبهٔ جان باز رهد از غوزه
هر چند در این پرده اسیرید همه		زین پرده برون روید امیرید همه		آن آب حیات خلق را می‌گوید		بر ساحل جوی ما بمیرید همه
هم آینه‌ایم و هم لقائیم همه		سرمست پیالدهٔ بقائیم همه		هم دافع رنج و هم شفائیم همه		هم آب حیات و هم سقائیم همه
یارب تو مرا به نفس طناز مده		با هر چه به جز تست مرا ساز مده		من در تو گریزان شدم از فتنهٔ خویش		من آن توام مرا به من باز مده
یارب تو یکی یار جفا کارش ده		یک دلبر بدخوی جگر خوارش ده		تا بشناسد که عاشقان درچه غمند		عشقش ده شوقش ده و بسیارش ده
آمد بر من دوش مه یغمائی		گفتم که برو امشب اینجا نائی		می‌رفت و همی گفت زهی سودائی		دولت بدر آمده است و در نگشائی
آن چیز که هست در سبد میدانی		از سر سبد تا بابد میدانی		هر روز بگویم به شبم یاد آید		شب نیز بگویم که تو خود هم دانی
آن خوش باشد که صاحب تمییزی		بی‌آنکه بگویند و بگوید چیزی		بی‌گفت و تقاضا برسد مهمانرا		تروندهٔ خوش ز صاحب پالیزی
آن دل که به یاد خود صبورش کردی		نزدیکتر تو شد چو دورش کردی		در ساغر ما ز هر تغافل تا چند		تلخیش نماند بسکه شورش کردی
آن را که نکرد ز هر سود ایساقی		آن زهر نبود می نمود ایساقی		چون بود رونده شد نبود ایساقی		میها نوشد ز بحر جود ایساقی
آن رطل گران را اگر ارزان کنیی		اجزای جهان را همگی جان کنیی		ور زان لب خیره شکرافشان کنیی		که را به مثال ذره رقصان کنیی
آن روز که دیوانه سر و سودائی		در سلسلهٔ دولتیان می‌آئی		امروز از آن سلسله زان محرومی		کامروز تو عاقلی و کارافزائی
آن روی ترش نگر چو قندستانی		وان چشم خوشش نگر چو هندوستانی		پیش قد او صف زده سروستانی		پیش کف او شکسته هر دستانی
آن ظلم رسیده‌ای که دادش دادی		وانغمزده‌ای که جام شادش دادی		آن بادهٔ اولین فراموشش شد		گر باز نمی‌دهی چه یادش دادی
آن میوه توئی که نادر ایامی		بتوان خوردن هزار من در خامی		بر ما مپسند هجر و دشمن کامی		کاخر به تو باز گردد این بدنامی
آنی تو که در صومعه مستم داری		در کعبه نشسته بت‌پرستم داری		بر نیک و بد تو مر مرا دستی نیست		در دست توام تا بچه دستم داری
آنی که بر دلشدگان دیر آئی		وانگاه چو آئی نفسی سیر آئی		گاه آهو و گه به صورت شیر آئی		هم نرم و درشت همچو شمشیر آئی
آنی که به صد شفاعت و صد زاری		بر پات یکی بوسه دهم نگذاری		گر آب دهی مرا اگر آتش باری		سلطان ولایتی و فرمانداری
احوال من زار حزین می‌پرسی		زین پیش مپرس اگر چنین می‌پرسی		من در غم تو دامن دل چاک زدم		وانگاه مرا بستین می‌پرسی
از آب و گلی نیست بنای چو توئی		یارب که چه هاست از برای چو توئی		گر نعره زنانی تو برای چو ویی		لبیک کنانست برای چو توئی
از جان بگریزم ار ز جان بگریزی		از دل بگریزم ار از آن بگریزی		تو تیری و ما همچو کمانیم هنوز		تیری چه عجب گر ز کمان بگریزی
از چهرهٔ آفتاب مهوش گردی		وز صحبت کبریت تو آتش گردی		تو جهد کنی که ناخوشی خوش گردد		او خوش نشود ولی تو ناخوش گردی
از خلق ز راه تیزهوشی نرهی		وز خود ز سر سخن‌فروشی نرهی		ز این هر دو اگر سخت نکوشی نرهی		از خلق وز خود جز به خموشی نرهی
از رنج و ملال ما چه فریاد کنی		آن به که به شکر وصل را شاد کنی		از ما چه گریزی و چرا داد کنی		زان ترس که وصل را بسی یاد کنی
از سایهٔ عاشقان اگر دور شوی		بر تو زند آفتاب و رنجور شوی		پیش و پس عاشقان چو سایه میدر		تا چون مه و آفتاب پرنور شوی
از شادی تو پر است شهر و وادی		از روی زمین و آسمان را شادی		کس را گله‌ای نیست ز تو جز غم را		کز غم همه را بداده‌ای آزادی
از عشق ازل ترانه‌گویان گشتی		وز حیرت عشق گول و نادان گشتی		از بسکه به مردی ز غمش جان بردی		وز بسکه بگفتی غم آن آن گشتی
از عشق تو هر طرف یکی شبخیزی		شب کشته ز زلفین تو عنبر بیزی		نقاش ازل نقش کند هر طرفی		از بهر قرار دل من تبریزی
از گل قفس هدهد جانها تو کنی		از خاک سیه شکرفشانها تو کنی		آن را که تو سرمه‌اش کشیدی او داند		کاینها ز تو آید و چنانها تو کنی
از کم خوردن زیرک و هشیار شوی		وز پرخوردن ابله و بیکار شوی		پرخواری تو جمله ز پرخواری تست		کم‌خوار شوی اگر تو کم‌خوار شوی
استاد مرا بگفتم اندر مستی		کگاهم کن ز نیستی و هستی		او داد مرا جواب و گفتا که برو		گر رنج ز خلق دور داری رستی
اسرار شنو ز طوطی ربانی		طوطی بچه‌ای زبان طوطی دانی		در مرغ و قفس خیره چرا میمانی		بشکن قفس ای مرغ کز آن مرغانی
افتاد مرا با لب او گفتاری		گفتم که ز من سیر شدی گفت آری		گفتا بده آن چیز که جیم اول اوست		گفتم دومش چیست بگو گفت آری
امروز مرا سخت پریشان کردی		پوشیدهٔ خویش را تو عریان کردی		من دوش حریف تو نگشتم از خواب		خوردی و نصیب بنده پنهان کردی
امشب برو ای خواب اگر بنشینی		از آتش دل سزای سبلت بینی		ای عقل برو که تو سخن می‌چینی		وی عشق بیا که سخت با تمکینی
امشب که فتاده‌ای به چنگال رهی		بسیار طپی ولیک دشوار رهی		والله نرهی ز بنده‌ای سرو سهی		تا سینه به این دل خرابم ننهی
امشب منم و یکی حریف چو منی		بر ساخته مجلسی برسم چمنی		جام می و شمع و نقل و مطرب همه هست		ای کاش تو می‌بودی و اینها همه نی
اندر دل من مها دل‌افروز توئی		یاران هستند لیک دلسوز توئی		شادند جهانیان به نوروز و به عید		عید من و نوروز من امروز توئی
اندر دو جهان دلبر و جانم تو بسی		زیرا که بهر غمیم فریادرسی		کس نیست به جز تو ایمه اندر دو جهان		جز آنکه ببخشیش باکرام کسی
اندر ره حق چو چست و چالاک شوی		نور فلکی باز بر افلاک شوی		عرش است نشیمن تو شرمت ناید		چون سایه مقیم خطهٔ خاک شوی
اندر سرم ار عقل و تمیز است توئی		وانچ از من بیچاره عزیز است توئی		چندانکه به خود می‌نگرم هیچ نیم		بالجمله ز من هر آنچه چیز است توئی
ای آتش بخت سوی گردون رفتی		وی آب حیات سوی جیحون رفتی		با تو گفتم که بیدلم من بیدل		بیدل اکنون شدم که بیرون رفتی
ای آنکه به کوی یار ما افتادی		آن روی بدیدی به قفا افتادی		با تو گفتم که بی‌دلم من بیدل		بی‌دل اکنون شدم که بیرون رفتی
ای آنکه تو از دوش بیادم دادی		زان حالت پرجوش بیادم دادی		آن رحمت را کجا فراموش کنم		کز گنج فراموش بیادم دادی
ای آنکه تو خون عاشقان آشامی		فریاد ز عاشقی و بی‌آرامی		ای دوست منم اسیر دشمن کامی		آخر به تو باز گردد این بدنامی
ای آنکه ره گریز می‌اندیشی		تو پنداری که بر مراد خویشی		شه می‌کشدت مجوی با شه بیشی		که را بکند شهنشه درویشی
ای آنکه ز حد برون جان‌افزایی		بی‌حدی و حد هر نفس بنمایی		دانی که نداری به جهان گنجایی		در غیب بچفسیدی و بیرون نایی
ای آنکه ز حال بندگان میدانی		چشمی و چراغ در شب ظلمانی		باز دل ما را که تو میپرانی		آخر تو ندانی که تواش میخوانی
ای آنکه ز خاک تیره نطعی سازی		هر لحظه بر او نقش دگر اندازی		گه مات شوی و گه بداری ماتم		احسنت زهی صنعت با خود بازی
ای آنکه صلیب دار و هم ترسائی		پیوسته به زلف عنبر ترسائی		لب بر لب من به بوسه کمتر سائی		آئی بر من و لیک با ترس آئی
ای آنکه طبیب دردهای مائی		این درد ز حد رفت چه میفرمائی		والله اگر هزار معجون داری		من جانم نبرم تا تو رخی ننمائی
ای آنکه غلام خسرو شیرینی		با عشق بساز گر حریف دینی		پیوسته حریف عشق و گرمی میباش		تا عاشق گرم از تو برد عنینی
ای آنکه مرا بستهٔ صد دام کنی		گوئی که برو در شب و پیغام کنی		گر من بروم تو با که آرام کنی		همنام من ای دوست کرا نام کنی
ای آنکه مرا دهر زبان میدانی		ور زانکه ببندند دهان میدانی		ور جان و دلم نهان شود زیر زمین		شاد است روانم که روان میدانی
ای آنکه نظر به طعنه میاندازی		بشناس دمی تو بازی از جان بازی		ای جان غریب در جهان میسازی		روزی دو فتاد مرغزی بارازی
ای ابر که تو جهان خورشیدانی		کاری مقلوب می‌کنی نادانی		از ظلم تو بر ماست جهان ظلمانی		بس گریه نصیب ماست تا گریانی
ای از تو مرا گوش پرودیده بهی		خوش آنکه ز گوش پای بر دیده نهی		تو مردم دیده‌ای نه آویزهٔ گوش		از گوش بدیده آ که در دیده نهی
ای باد سحر به کوی آن سلسله موی		احوال دلم بگوی اگر یابی روی		ور زانکه ترا ز دل نباشد دلجوی		زنهار مرا ندیده‌ای هیچ مگوی
ای باد سحر تو از سر نیکوئی		شاید که حکایتم به آن مه گوئی		نی نی غلطم گرت بدوره بودی		پس گرد جهان دگر کرا میجوئی
ای باده تو باشی که همه داد کنی		صد بنده به یک صبوح آزاد کنی		چشمم به تو روشنست همچون خورشید		هم در تو گریزم که توام شاد کنی
ای باطل اگر ز حق گریزی چکنی		وی زهر به جز تلخی و تیزی چکنی		عشق آب حیات آمد و منکر چو خری		ای خر تو در آب درنمیزی چکنی
ای باغ خدا که پر بت و پر حوری		از چشم خلایق اینچنین چون دوری		ای دل نچشیده‌ای می منصوری		گر منکر آن باغ شوی معذوری
ای بانگ رباب از کجا می‌آئی		پرآتش و پر فتنه و پر غوغائی		جاسوس دلی و پیک آن صحرائی		اسرار دلست هرچه می‌فرمائی
ای پر ز جفا چند از این طراری		پنهان چه کنی آنچه به باطن داری		گر سر ز خط وفای من برداری		واقف نیم از ضمیر دل پنداری
ای بر سر ره نشسته ره می‌طلبی		در خرمن مه فتاده مه می‌طلبی		در چاه زنخدان چنین یوسف حسن		خود دلو توئی یوسف و چه می‌طلبی
ای بنده اگر تو خواجه بشناختیی		دل را ز غرور نفس پرداختیی		گر معرفتش ترا مسلم بودی		یک لحظه به غیر او نپرداختیی
ای پیر اگر تو روی با حق داری		یا همچو صلاح دست مطلق داری		اینک رسن دراز و اینک سر دار		بسم الله اگر سر انا الحق داری
ای ترک چرا به زلف چون هندوئی		رومی رخ و زنگی خط و پر چین موئی		نتوان دل خود را به خطا گم کردن		ترسم که تو ترکی و به ترکی گوئی
ای چون علم بلند در صحرائی		وی چون شکر شگرف در حلوائی		زان میترسم که بدرگ و بدرائی		در مغز تو افکند دگر سودائی
ای چون علم سپید در صحرائی		ای رحمت در رسیده از بالائی		من در هوس تو میپزم حلوائی		حلوا بنگر به صورت سودائی
ای خواجه چرا بی‌پر و بالم کردی		بر بوی ثواب در وبالم کردی		از تو برهٔ تو جو ندزدیدم من		از بهر چه جرم در جوالم کردی
ای خواجه ز هر خیال پر باد شوی		وز هیچ ترش گردی و دلشاد شودی		دیدم که در آتشی و بگذاشتمت		تا پخته و تا زیرک و استاد شوی
ای خواجه گنه مکن که بدنام شوی		گر خاص توئی گنه کنی عام شوی		بر رهگذرت دام نهاده است ابلیس		بدکار مباش زانکه در دام شوی
ای داده مرا به خواب در بیداری		آسان شده در دلم همه دشواری		از ظلمت جهل و کفر رستم باری		چون دانستم که عالم‌الاسراری
ای داده مرا چو عشق خود بیداری		وین شمع میان این جهان تاری		من چنگم و تو زخمه فرو نگذاری		وانگه گوئی بس است تا کی زاری
ای دام هزار فتنه و طراری		یارب تو چه فتنه‌ها که در سر داری		ای آب حیات اگر جهان سنگ شود		والله که چون آسیاش در چرخ آری
ای در دل من نشسته بگشاده دری		جز تو دگری نجویم و کو دگری		با هرکه ز دل داد زدم دفعی گفت		تو دفع مده که نیست از تو گذری
ای در دل هر کسی ز مهرت تابی		وی از تو تضرعی بهر محرابی		جاوید شبی باید و خوش مهتابی		تا با تو غمی بگویم از هر بابی
ای دشمن جان و جان شیرین که توئی		نور موسی و طور سینین که توئی		وی دوست که زهره نیست جان را هرگز		تا نام برد از تو به تعیین که توئی
ای دل تو اگر هزار دلبر داری		شرط آن نبود که دل ز ما برداری		گر دل داری که دل ز ما برداری		از یار نوت مباد برخورداری
ای دل تو بدین مفلسی و رسوائی		انصاف بده که عشق را چون سائی		عشق آتش تیز است و ترا آبی نیست		خاکت بر سر چه باد می‌پیمائی
ای دل تو دمی مطیع سبحان نشدی		وز کار بدت هیچ پشیمان نشدی		صوفی و فقیه و زاهد و دانشمند		این جمله شدی ولی مسلمان نشدی
ای دل تو و درد او اگر خود مردی		جان بندهٔ تست اگر تو صاحب دردی		صد دولت صاف را به یک جو نخری		گر یک دردی ز دست دردش خوردی
ای دل چو به صدق از تو نیاید کاری		باری میکن به مفلسی اقراری		اینک در او دست به دریوزه برآر		درویش ز دریوزه ندارد عاری
ای دل چو وصال یار دیدی حالی		در پای غمش بمیر تا کی نالی		شرطست چو آفتاب رخ بنماید		گر شمع نمیرد بکشندش حالی
ای دل چه حدیث ماجرا می‌جوئی		من با توام ای دل تو کرا می‌جوئی		ور زانکه ندیده‌ای کرا می‌جوئی		ور زانکه بدیده‌ای چرا می‌جوئی
ای دوست به حق آنکه جان را جانی		چون نامهٔ من رسد به تو برخوانی		از بوالعجبی نامهٔ من ندرانی		چون حال دل خراب من میدانی
ای دوست بهر سخن در جنگ زنی		صد تیر جفا بر من دلتنگ زنی		در چشم تو من مسم دگر کس زر سرخ		فردا بنمایمت چو بر سنگ زنی
ای دوست ترا رسد اگر ناز کنی		ناساز شوی باز دمی ساز کنی		زان میترسم در جفا باز کنی		مکر اندیشی بهانه آغاز کنی
ای دوست ز من طمع مکن غمخواری		جز مستی و جز شنگی و جز خماری		ما را چو خدا برای این آوردست		خصم خردیم و دشمن هشیاری
ای دیده تو از گریه زبون می‌نشوی		ای دل تو این واقعه خون می‌نشوی		ای جان چو به لب رسیدی از قالب من		آخر بچه خوشدلی برون می‌نشوی
ای روی ترا پیشه جهان‌آرائی		وی زلف ترا قاعده عنبر سائی		آن سلسلهٔ سحر ترا، آن شاید		کش می‌گزی و می‌کنی و می‌خایی
ای ساقی از آن باده که اول دادی		رطلی دو درانداز و بیفزا شادی		یا چاشنیی از آن نبایست نمود		یا مست و خراب کن چو سر بگشادی
ای ساقی جان که سرده ایامی		آرام دل خستهٔ بی‌آرامی		مستان تو امروز همه مخمورند		آخر به تو بازگردد این بدنامی
ای سر سبب اندر سبب اندر سببی		وی تن عجب اندر عجب اندر عجبی		ای دل طلب اندر طلب اندر طلبی		وی جان طرب اندر طرب اندر طربی
ای شاخ گلی که از صبا می‌رنجی		ور زانکه گلی تو پس چرا می‌رنجی		آخر نه صبا مشاطهٔ گل باشد		این طرفه که از لطف خدا می‌رنجی
ای شادی راز تو هزاران شادی		وز تو به خرابات هزار آبادی		وان سرو چمن را که کمین بندهٔ تست		از خدمتت آزاد و هزار آزادی
ای شمع تو صوفی صفتی پنداری		کاین شش صفت از اهل صفا می‌داری		شبخیزی و نور چهره و زردی روی		سوز دل و اشک دیده و بیداری
ای طالب دنیا تو یکی مزدوری		وی عاشق خلد ازین حقیقت دوری		ای شاد بهر دو عالم از بی‌خبری		شادی غمش ندیده‌اش معذوری
ای عشق تو عین عالم حیرانی		سرمایهٔ سودای تو سرگردانی		حال من دلسوخته تا کی پرسی		چون می‌دانم که به ز من میدانی
ای قاصد جان من به جان میارزی		جان خود چه بود هر دو جهان میارزی		این عالم کهنه آن ندارد بی‌تو		آن از تو ذلب کنم که آن میارزی
ای کاش که من بدانمی کیستمی		در دایرهٔ حیات با چیستمی		گر پنبهٔ غفلتم نبودی در گوش		بر خود به هزار دیده بگریستمی
ای گل تو ز لطف گلستان می‌خندی		یا از دم عشق بلبلان می‌خندی		یا در رخ معشوق نهان می‌خندی		چیزیت بدو ماند از آن می‌خندی
ای کمتر مهمانیت آب گرمی		کز لذت آن مست شود بی‌شرمی		ای خالق گردون به خودم مهمان کن		گردون به کجا برد به آب گرمی
ای گوی زنخ زلف چو چوگان داری		ابروی کمان و تیر مژگان داری		خورشید جبین و چهرهٔ همچون ماه		می گون لبی و چشم چو مستان داری
ای ماه اگرچه روشن و پرنوری		از روشنی روی بت من دوری		وی نرگس اگرچه تازه و مخموری		رو چشم بتم ندیده‌ای معذوری
ای ماه برآمدی و تابان گشتی		گرد فلک خویش خرامان گشتی		چون دانستی برابر جان گشتی		ناگاه فروشدی پنهان گشتی
ای موسی ما به طور سینا رفتی		وز ظاهر ما و باطن ما رفتی		تو سرد نگشته‌ای از آن گرمیها		چون سرد شوی که سوی گرما رفتی
این شاخ شکوفه بارگیرد روزی		وین باز طلب شکار گیرد روزی		می‌آید و میرود خیالش بر تو		تا چند رود قرار گیرد روزی
ای نرگس بی‌چشم و دهن حیرانی		در روی عروسان چمن حیرانی		نی در غلطم تو با عروسان چمن		ز اندیشهٔ پوشیدهٔ من حیرانی
ای نسخهٔ نامهٔ الهی که توئی		وی آینهٔ جمال شاهی که توئی		بیرون ز تو نیست هرچه در عالم هست		در خود بطلب هر آنچه خواهی که توئی
این عرصه که عرض آن ندارد طولی		بگذار عمارتش بهر مجهولی		پولیست جهان که قیمتش نیست جوی		یا هست رباطی که نیرزد پولی
ای نفس عجب که با دلم همنفسی		من بندهٔ آن صبح که خندان برسی		ای در دل شب چو روز آخر چه کسی		هم شحنه و دزد و خواجه و هم عسسی
ای نور دل و دیده و جانم چونی		وی آرزوی هر دو جهانم چونی		من بی‌لب لعل تو چنانم که مپرس		تو بی‌رخ زرد من ندانم چونی
ای هیزم تو خشک نگردد روزی		تا تو فتد ز آتش دلسوزی		تا خرقهٔ تن دری تو بی‌دل سوزی		عشق آموزی ز جان عشق آموزی
ای یار گرفتهٔ شراب آمیزی		برخیزد رستخیز چون برخیزی		می‌ریز شراب را که خوش می‌ریزی		چون خویش چنین شدی چرا بگریزی
امروز بیا که سخت آراسته‌ای		گوئی ز میان حسن برخاسته‌ای		بر چرخ برآی ماه را گوش بمال		در باغ درآ که سرو پیراسته‌ای
امروز ندانم بچه دست آمده‌ای		کز اول بامداد مست آمده‌ای		گر خون دلم خوری ز دستت ندهم		زیرا که به خون دل به دست آمده‌ای
ای آنکه به جز شادی و جز نور نه‌ای		چون نعره زنم که از برم دور نه‌ای		هرچند نمک‌های جهان از لب تست		لیکن چکنم چو اندر این شور نه‌ای
ای آنکه به لطف دلستان همه‌ای		در باغ طرب سرو روان همه‌ای		در ظاهر و باطن تو چون مینگرم		کس را نی ای نگار و آن همه‌ای
ای آنکه تو بر فلک وطن داشته‌ای		خود را ز جهان پاک پنداشته‌ای		بر خاک تو نقش خویش بنگاشته‌ای		وان چیز که اصل تست بگذاشته‌ای
ای آنکه تو جان بنده را جان شده‌ای		در ظلمت کفر شمع ایمان شده‌ای		اندر دل من ترانه‌گویان شده‌ای		واندر سر من چو باده رقصان شده‌ای
ای آنکه حریف بازی ما بده‌ای		این مجلس جانست چرا تن زده‌ای		چون سوسن و سرو از غم آزاد بدی		بنده غم از آن شدی که خواجه شده‌ای
ای آنکه رخت چو آتش افروخته‌ای		تا کی سوزی که صد رهم سوخته‌ای		گوئی به رخم چشم بردوخته‌ای		نی نی، تو مرا چنین نیاموخته‌ای
ای آنکه مرا به لطف بنواخته‌ای		در دفع کنون بهانه‌ای ساخته‌ای		گر با همگان عشق چنین باخته‌ای		پس قیمت هیچ دوست نشناخته‌ای
ای خورشیدی که چهره افروخته‌ای		از پرتو آن کمال آموخته‌ای		از جملهٔ اختران که افروخته‌ای		تو بیشتری که بیشتر سوخته‌ای
ای دوست که دل ز دوست برداشته‌ای		نیکوست که دل ز دوست برداشته‌ای		دشمن چو شنیده می‌نگنجد از شوق		در پوست که دل ز دوست برداشته‌ای
ای عشرت نیست گشته هستک شده‌ای		وی عابد پیر بت‌پرستک شده‌ای		غم نیست اگرچه تنگ‌دستک شده‌ای		از کوزهٔ سر فراخ مستک شده‌ای
این نیست ره وصل که پنداشته‌ای		این نیست جهان جان که بگذاشته‌ای		آن چشمه که خضر خورد از او آب حیات		اندر ره تست لیکن انباشته‌ای
با بی‌خبران اگر نشستی بردی		با هشیاران اگر نشستی مردی		رو صومعه ساز همچو زر در کوره		از کوره اگر برون شدی افسردی
با خندهٔ بر بسته چرا خرسندی		چون گل باید که بی‌تکلف خندی		فرقست میان عشق کز جان خیزد		یا آنچه به ریسمانش برخود بندی
با دل گفتم که ای دل از نادانی		محروم ز خدمت شده‌ای میدانی		دل گفت مرا سخن غلط میرانی		من لازم خدمتم تو سرگردانی
بازآی که تا به خود نیازم بینی		بیداری شبهای درازم بینی		نی نی غلطم که خود فراق تو مرا		کی زنده رها کند که بازم بینی
با زهره و با ماه اگر انبازی		رو خانه ز ماه ساز اگر میسازی		بامی که به یک لگد فرو خواهد شد		آن به که لگد زنی فرو اندازی
با صورت دین صورت زردشت کشی		چون خر نخوری نبات و بر پشت کشی		گر آینه زشتی ترا بنماید		دیوانه شوی بر آینه مشت کشی
با قلاشان چو رد نهادی پائی		در عشق چو پخت جان تو سودائی		رنجه مشو و به هیچ جائی مگریز		میدان که از این سپس نگنجی جائی
بالا شجری لب شکر و دل حجری		زنجیر سری، سیم‌بری رشک پری		چون برگذری درنگری دل ببری		چشمت مرساد سخت زیبا صوری
تو می‌خندی بهانه‌ای یافته‌ای		در خانهٔ خود دام و دغل باخته‌ای		ای چشم فراز کرده چون مظلومان		در حیله و مکر موی بشکافته‌ای
جانم ز طرب چون شکر انباشته‌ای		چون برگ گل اندر شکرم داشته‌ای		امروز مرا خنده فرو می‌گیرد		تا در دهنم چه خنده‌ها کاشته‌ای
خوش خوش صنما تازه رخان آمده‌ای		خندان بدو لب لعل گزان آمده‌ای		آن روز دلم ز سینه بردی بس نیست		کامروز دگر به قصد جان آمده‌ای
در باغ درآب با گل اگر خار نه‌ای		پیش آر موافقت گر اغیار نه‌ای		چون زهر مدار روی اگر مار نه‌ای		این نقش بخوان چو نقش دیوار نه‌ای
گر آب دهی نهال خود کاشته‌ای		ور پست کنی مرا تو برداشته‌ای		خاکی بودم به زیر پاهای خسان		همچون فلکم مها تو افراشته‌ای
گر با همه‌ای چو بی منی بی‌همه‌ای		ور بی‌همه‌ای چو با منی با همه‌ای		در بند همه مباش، تو خود همه باش		آن دم داری که سخره‌ای دمدمه‌ای
لطفی که مرا شبانه اندوخته‌ای		امروز چو زلف خود پس انداخته‌ای		چشم توز می مست و من از چشم تو مست		زان مست بدین مست نپرداخته‌ای
با من ترش است روی یار قدری		شیرین‌تر از این ترش ندیدم شکری		بیزار شود شکر ز شیرینی خویش		گر زان شکر ترش بیابد خبری
با نااهلان اگر چو جانی باشی		ما را چه زیان تو در زیانی باشی		گیرم که تو معشوق جهانی باشی		آری باشی، ولی زمانی باشی
با یار به گلزار شدم رهگذری		بر گل نظری فکندم از بی‌خبری		دلدار به من گفت که شرمت بادا		رخسار من اینجا و تو بر گل نگری
بد می‌کنی و نیک طمع می‌داری		هم بد باشد سزای بدکرداری		با اینکه خداوند کریم و است و رحیم		گندم ندهد بار چو جو می‌کاری
پران باشی چو در صف یارانی		پری باشی سقط چو بی ایشانی		تا پرانی تو حاکمی بر سر آن		چون پر گشتی ز باد سرگردانی
برخیز و به نزد آن نکونام درآی		در صحبت آن یار دلارام درآی		زین دام برون جه و در آن دام درآی		از در اگرت براند از بام درآی
بر ظلمت شب خیمهٔ مهتاب زدی		می‌خفت خرد بر رخ او آب زدی		دادی همه را به وعده خواب خرگوشی		وز تیغ فراق گردن خواب زدی
بر کار گذشته بین که حسرت نخوری		صوفی باشی و نام ماضی نبری		ابن‌الوقتی، جوانی و وقت بری		تا فوت نگردد این دم ما حضری
بر گلشن یارم گذرت بایستی		بر چهرهٔ او یک نظرت بایستی		در بی‌خبری گوی ز میدان بردی		از بی‌خبریها خبرت بایستی
بنمای به من رخت بکن مردمی		تا لاف زنم که دیده‌ام خرمی		ای جان جهان از تو چه باشد کمی		کز دیدن تو شاد شود آدمی
بوئی ز تو و گل معطر نی نی		با دیدنت آفتاب و اختر نی نی		گوئی که شب است سوی روزن بنگر		گر تو بروی شب است دیگر نی نی
بی‌آتش عشق تو تو نخوردم آبی		بی‌نقش خیال تو ندیدم آبی		در آب تو کوست چون شراب نابی		می‌نالم و می‌گردم چون دولابی
بیچاره دلا که آینهٔ هر اثری		گر سر کشی از صفات با دردسری		ای آینه‌ای که قابل خیر وشری		زان عکس ترا چه غم که تو بیخبری
بی‌جهد به عالم معانی نرسی		زنده به حیات جاودانی نرسی		تا همچو خلیل آتش اندر نشوی		چون خضر به آب زندگانی نرسی
بیخود باشی هزار رحمت بینی		با خود باشی هزار زحمت بینی		همچون فرعون ریش را شانه مکن		گر شانه کنی سزای سبلت بینی
بیرون نگری صورت انسان بینی		خلقی عجب از روم و خراسان بینی		فرمود که ارجعی رجوع آن باشد		بنگر به درون که به جز انسان بینی
پیش آی خیال او که شوری داری		بر دیدهٔ من نشین که نوری داری		در طالع خود ز زهره سوری داری		در سینه چو داود زبوری داری
بی‌نام و نشان چون دل و جانم کردی		بی‌کیف طرب دست زنانم کردی		گفتم به کجا روم که جان را جانیست		بی‌جا و روان همچو روانم کردی
پیوسته مها عزم سفر می‌داری		چون چرخ مرا زیر و زبر می‌داری		شیری و منم شکار در پنجهٔ تو		دل خوردئی و قصد جگر می‌داری
تا چند ز جان مستمند اندیشی		تا کی ز جهان پرگزند اندیشی		آنچه از تو ستد همین کالبد است		یک مزبله گو مباش چند اندیشی
تا خاک قدوم هر مقدم نشوی		سالار سپاه نفس و آدم نشوی		تا از من و مای خود مسلم نشوی		با این ملکان محروم و همدم نشوی
تا درد نیابی تو به درمان نرسی		تا جان ندهی به وصل جانان نرسی		تا همچو خلیل اندر آتش نروی		چون خضر به سرچشمهٔ حیوان نرسی
تا در طلب گوهر کانی کانی		تا در هوس لقمهٔ نانی نانی		این نکتهٔ رمز اگر بدانی دانی		هر چیزی که در جستن آنی آنی
تا عشق آن روی پریزاد شوی		وانگه هردم چو خاک برباد شوی		دانم که در آتشی و بگذاشتمت		باشد که در این واقعه استاد شوی
تا هشیاری به طعم مستی نرسی		تا تن ندهی به جان پرستی نرسی		تا در غم عشق دوست چون آتش و آب		از خود نشوی نیست به هستی نرسی
تقصیر نکرد عشق در خماری		تقصیر مکن تو ساقی از دلداری		از خود گله کن اگر خماری داری		تا خشت به آسیا بری خاک آری
تو آب نی خاک نی تو دگری		بیرون ز جهان آب و گل در سفری		قالب جویست و جان در او آب حیات		آنجا که توئی از این دو هم بی‌خبری
توبه کردم ز شور و بی‌خویشتنی		عشقت بشنید از من به این ممتحنی		از هیزم توبهٔ من آتش بفروخت		می‌سوخت مرا که توبه دیگر نکنی
تو دوش چه خواب دیده‌ای می‌دانی		نی دانش آن نیست بدین آسانی		در دست و تن تو کاله پنهان کرده است		ای شحنه چراش زو نمی‌رنجانی
تو سیر شدی من نشدم زین مستی		من نیست شدم تو آنچه هستی هستی		تا آب ز نا و آسیا می‌ریزد		می‌گردد سنگ و می‌زخد در پستی
جانا ز تو بیزار شوم نی نی نی		با جز تو دگر یار شوم نی نی نی		در باغ وصالت چو همه گل بینم		سرگشته بهر خار شوم نی نی نی
جان بگریزد اگر ز جان بگریزی		وز دل بگریزم ار از آن بگریزی		تو تیری و ما همچو کمانیم هنوز		تیری چه عجب گر ز کمان بگریزی
جان در ره ما بباز اگر مرد دلی		ورنی سر خویش گیر کز ما بحلی		این ملک کسی نیافت از تنگ دلی		حق می‌طلبی و مانده در آب و گلی
جان دید ز جانان ازل دمسازی		می‌خواهد کز من ببرد هنبازی		این بازیها که جان برون آورده است		ما را به خود تمام بازی بازی
جان روز چو مار است به شب چون ماهی		بنگر که تو با کدام جان همراهی		گه با هاروت ساحر اندر چاهی		گه در دل زهره پاسبان ماهی
جانم دارد ز عشق جان‌افزائی		از سوداها لطیفتر سودائی		وز شهر تنم چو لولیان آواره است		هر روز به منزلی و هر شب جائی
چشمان خمار و روی رخشان داری		کان گوهر و لعل بدخشان داری		گیرم که چو غنچه خنده پنهان داری		گل را ز جمال خود تو خندان داری
چشم تو بهر غمزه بسوزد مستی		گر دلبندی هزار خون کردستی		از پای درآمد دل و دل پای نداشت		از دست کسی که او ندارد رستی
چشم مستت ز عادت خماری		افغان که نهاد رسم تنها خواری		چون می مددیست ای بخیلیت چراست		می می نخوری و شیره می‌افشاری
چندان گفتی که از بیان بگذشتی		چندان گشتی بگرد آن کان گشتی		کشتی سخن در آب چندان راندی		نی تخته بماند نی تو و نی کشتی
چون جمله خطا کنم صوابم تو بسی		مقصود از این عمر خرابم تو بسی		من میدانم که چون بخواهم رفتن		پرسند چه کرده‌ای جوابم تو بسی
چون خار بکاری رخ گل می‌خاری		تا گل ناری بر ندهد گلناری		فعل تو چو تخم و این جهان طاهون است		تا خشت بر آسیا بری خاک آری
چون ساز کند عدم حیات افزائی		گیری ز عدم لقمه و خوش می‌خائی		در می‌رسدت طبق طبق حلواها		آنجا نه دکان پدید و نه حلوائی
چونست به درد دیگران درمانی		چون نوبت درد ما رسد درمانی		من صبر کنم تا ز همه وامانی		آئی بر ما چو حلقه بر درمانی
چون شب بر من زنان و گویان آئی		در نیم شبی صبح طرب بنمائی		زلف شب را گره گره بگشائی		چشمت مرسا که سخت بی‌همتائی
چون کار مسافران دینم کردی		حمال امانت یقینم کردی		گفتم که ضعیفم و گرانست این بار		زورم دادی و آهنینم کردی
چون مست شوی قرابه بر پای زنی		با دشمن جان خویشتن رای زنی		هم باده خوری مها هم نای زنی		این طمع مکن که هر دو یک جای زنی
چون ممکن آن نیست اینکه از بر ما برهی		یا حیله کنی ز حیلهٔ ما بجهی		یا بازخری تو خویش و مالی بدهی		آن به که دگر سر نکشی سر بنهی
چونی ای آنکه از جمال فردی		صدبار ز چو نیم برون آوردی		چون دانستم ترا و چونت دیدم		بی‌دانش و بینشم به کلی ویران بردی
چون نیشکر است این نیت ای نائی		شیرین نشود خسرو ما گر نائی		هر صبحدم آدم که هر صبحدمی		از عالم پیر بردمد برنائی
حاشا که به ماه گویمت میمانی		یا چون قد تو سرو بود بستانی		مه را لب لعل شکرافشان ز کجاست		در سرو کجاست جنبش روحانی
حیف است که پیش کر زنی طنبوری		یا یوسف همخانه کنی با کوری		یا قند نهی در دو لب رنجوری		یا جفت شود مخنثی با حوری
خواهی که حیات جاودانه بینی		وز فقر نشانهٔ عیانی بینی		اندر ره فقر بد مرو تا نرود		مردانه درآ که زندگانی بینی
خواهی که در این زمانه فردی گردی		یا در ره دین صاحب دردی گردی		این را به جز از صحبت مردان مطلب		مردی گردی چو گرد مردی گردی
خود را چو دمی ز یار محرم یابی		در عمر نصیب خویش آن دم یابی		زنهار که ضایع نکنی آن دم را		زیرا که دگر چنان دمی کم‌یابی
خود هیچ بسوی ما نگاهی نکنی		گیرم که گناهست گناهی نکنی		دل در گل رخسار تو می‌نالد زار		بر آینهٔ دلم تو آهی نکنی
خوش باش که خوش نهاد باشد صوفی		از باطن خویش شاد باشد صوفی		صوفی صاف است غم بر او ننشیند		کیخسرو و کیقباد باشد صوفی
خوش می‌سازی مرا و خوش می‌سوزی		خوش پرده همی دری و خوش می‌دوزی		آموختیم جوانی اندر پیری		از بخت جوان صلای پیرآموزی
خیری بنمودی و ولیکن شری		نرمی و خبیث همچو مار نری		صدری و بزرگی و زرت هست ولیک		انصاف بده که سخت مادر غری
در بادیهٔ عشق تو کردم سفری		تا بو که بیایم ز وصالت خبری		در هر منزل که می‌نهادم قدمی		افکنده تنی دیدم و افتاده سری
در بی‌خبری خبر نبودی چه بدی		و اندیشهٔ خیر و شر نبودی چه بدی		ای هوش تو و گوش من و حلقهٔ در		گر حلقهٔ سیم و زر نبودی چه بدی
در چشم منست این زمان ناز کسی		در گوش منست این دم آواز کسی		در سینه منم حریف و انباز کسی		سرمستم کی نهان کنم راز کسی
در چشم منی و گرنه بینا کیمی		در مغز منی و گرنه شیدا کیمی		آنجا که نمی‌دانم آنجای کجاست		گر عشق تو نیستی من آنجا کیمی
در خاک اگر رفت تن بیجانی		جان بر فلک افرازد و شاذروانی		در خاک بنفشه‌ای بپایید و برست		چون برندهد سرو چنان بستانی
در دست اجل چو درنهم من پائی		در کتم عدم در افکنم غوغائی		حیران گردد عدم که هرگز جائی		در هر دو جهان نیست چنین شیدائی
در دل نگذشت کز دلم بگذاری		یا رخت فتاده در گلم بگذاری		بسیار زدم لاف تو با دشمن و دوست		ای وای به من گر خجلم بگذاری
در دل نگذارمت که افگار شوی		در دیده ندارمت که بس خار شوی		در جان کنمت جای نه در دیده و دل		تا در نفس بازپسین یار شوی
در روزه چو از طبع دمی پاک شوی		اندر پی پاکان تو بر افلاک شوی		از سوزش روزه نور گردی چون شمع		وز ظلمت لقمه لقمهٔ خاک شوی
در زهد اگر موسی و هارون آئی		وانگاه چو جبرئیل بیرون آئی		از صورت زهد خود چه مقصود ترا		در سیرت اگر یزید و قارون آئی
در زیر غزل‌ها و نفیر و زاری		دردیست مرا ز چهره‌های ناری		هرچند که رسم دلبریهاش خوشست		کو آن خوشی‌ئیکه او کند دلداری
در عالم حسن اینت سلطان که توئی		در خطهٔ لطف شهره برهان که توئی		در قالب عاشقان بی‌جان گشته		انصاف بدادیم زهی جان که توئی
در عشق تو خون دیده بارید بسی		جان در تن من ز غم بنالید بسی		آگاه نی ز حالم ای جان جهان		چرخم به بهانه تو مالید بسی
در عشق تو خون دیده بارید بسی		جان در تن من ز غم بنالید بسی		آگاه نی ز حالم ای جان جهان		چرخم به بهانه تو مالید بسی
در عشق موافقت بود چون جانی		در مذهب هر ظریف معنی دانی		از سی و دو دندان چو یکی گشت دراز		بی‌دندان شد از چنان دندانی
در عشق هر آن که برگزیند چیزی		از نفس هوس بر او نشیند چیزی		عشق آینه است هرکه در وی بیند		جز ذات و صفات خود نبیند چیزی
درویشان را عار بود محتشمی		واندر دلشان بار بود محتشمی		اندر ره دوست فقر مطلق خوشتر		کاندر ره او خوار بود محتشمی
در هر دو جهان دلبر و یارم تو بسی		زیرا که به هر غمیم فریاد رسی		کس نیست به جز تو ایمه اندر دو جهان		جز آن که ببخشیش باکرام کسی
دستار نهاده‌ای به مطرب ندهی		دستار بده تا ز تکبر برهی		خود را برهان از اینکه دستار نهی		دستار بده عوض ستان تاج شهی
دل از می عشق مست می‌پنداری		جان شیفتهٔ الست می‌پنداری		تو نیستی و بلای تو در ره تو		آنست که خویش هست می‌پنداری
دلدار به زیر لب بخواند چیزی		دیوانه شوی عقل نماند چیزی		یارب چه فسونست که او می‌خواند		کاندر دل سنگ می‌نشاند چیزی
دلدار مرا گفت ز هر دلداری		گر بوسه خری بوسه ز من خر باری		گفتم که به زر گفت که زر را چکنم		گفتم که به جان گفت که آری آری
دل گفت مرا بگو کرا می‌جوئی		بر گرد جهان خیره چرا می‌پوئی		گفتم که برو مرا همین خواهی گفت		سرگشته من از توام مرا می‌گوئی
دل کیست همه کار و گیائیش توئی		نیک و بد و کفر و پارسائیش توئی		گفتم که برو مرا همین خواهی گفت		سرگشته من از توام مرا می‌گوئی
دوش آمد آن خیال تو رهگذری		گفتم بر ما باش ز صاحب نظری		تا صبح دو چشم من بگفتش بتری		مهمان منی به آب چندانکه خوری
دوش از سر عاشقی و از مشتاقی		می‌کردم التماس می از ساقی		چون جاه و جمال خویش بنمود به من		من نیست شدم بماند ساقی ساقی
دوشینه مرا گذاشتی خوش خفتی		امشب به دغل بهر سوئی میافتی		گفتم که مرا تا به قیامت جفتی		گو آن سخنی که وقت مستی گفتی
دی بلبلکی لطیفکی خوش گوئی		می‌گفت ترانه‌ای کنار جوئی		کز لعل و زمرد و زر و زیره توان		برساخت گلی ولی ندارد بوئی
دی بود چنان دولت و جان افروزی		و امروز چنین آتش عالم سوزی		افسوس که در دفتر ما دست خدا		آن را روزی نبشت این را روزی
دیروز فسون سرد برخواند کسی		او سردتر از فسون خود بود بسی		بر مایدهٔ عشق مگس بسیار است		ای کم ز مگس کو برمد از مگسی
دی عاقل و هشیار شدم در کاری		برهم زدم دوش مر مرا عیاری		دیدم که دل آن اوست من اغیارش		بیرون رفتم از آن میان من باری
دی مست بدی دلا و چست و سفری		امروز چه خورده‌ای که از دی بتری		رقصان شده سر سبز مثال شجری		یا حاجب خورشید بسان سحری
رفتم بر یار از سر سر دستی		گفتا ز درم برو که این دم مستی		گفتم بگشای در که من مست نیم		گفتا که برو چنانکه هستی هستی
رفتم به طبیب گفتم ای بینائی		افتادهٔ عشق را چه می‌فرمایی		ترک صفت و محو وجودم فرمود		یعنی که ز هر چه هست بیرون آئی
رقص آن نبود که هر زمان برخیزی		بی‌درد چو گرد از میان برخیزی		رقص آن باشد کز دو جهان برخیزی		دل پاره کنی ور سر جان برخیزی
رو ای غم و اندیشه خطا می‌گوئی		از کان وفا چرا جفا می‌گوئی		هر کودک را گر از جفا ترسانند		من پیر شدم در این مرا می‌گوئی
روزی به خرابات گذر می‌کردی		کژ کژ به کرشمه‌ای نظر می‌کردی		آنها که جهان زیر و زبر می‌کردند		چون کار جهان زیر و زبر می‌کردی
زان ماه چهارده که بود اشراقی		گشتم زر ده دهی من از براقی		آن نیز ببرد از من تا هیچ شدم		ار ده ببرد چهار ماند باقی
زاهد بودم ترانه گویم کردی		سر فتنهٔ بزم و باده‌جویم کردی		سجاده‌نشین با وقارم دیدی		بازیچهٔ کودکان کویم کردی
زاهد که نبرد هیچ سود ای ساقی		آن زهد نبود می‌نمود ای ساقی		مردانه درآ مرو تو زود ای ساقی		کاندر ازل آنچه هست بود ای ساقی
سرسبزتر از تو من ندیدم شجری		پرنورتر از تو من ندیدم قمری		شبخیزتر از تو من ندیدم سحری		پرذوق‌تر از تو من ندیدم شکری
سرسبزی باغ و گلشن و شمشادی		رقاص کن دلی و اصل شادی		ای آنکه هزار مرده را جان دادی		شاگرد تو می‌شوم که بس استادی
سرمستم و سرمستم و سرمست کسی		می خوردم و می خوردم و از دست کسی		همچون قدحم شکست وانگه پرکرد		آخر ز گزاف نیست اشکست کسی
سوگند همی خورد پریر آن ساقی		می‌گفت به حق صحبت مشتاقی		گر باده دهم به شهری و آفاقی		عقلی نگذارم به جهان من باقی
شادی شادی و ای حریفان شادی		زان سوسن آزاد هزار آزادی		می‌گفت که دادی عاشقی من دادم		آری دادی مها و دادی دادی
شب رفت و دلت نگشت سیر، ای ایچی		دست تو اگر نگیرد آن مه هیچی		خفتند حریفان همه چاره‌ات اینست		کاندر می لعل و در سر خود پیچی
شمشیر اگر گردن جان ببریدی		بل احیا بربهم که شنیدی		روح یحیی اگر نه باقی بودی		در خون سر او سه ماه کی گردیدی
شمعی است دل مراد افروختنی		چاکیست ز هجر دوست بردوختنی		ای بی‌خبر از ساختن و سوختنی		عشق آمدنی بود نه آموختنی
صد روز دراز گر به هم پیوندی		جان را نشود از این فغان خرسندی		ای آن که به این حدیث ما می‌خندی		مجنون نشدی هنوز دانشمندی
عاشق شوی ای دل و ز جان اندیشی		دزدی کنی و ز پاسبان اندیشی		دعوی محبت کنی ای بی‌معنی		وانگه ز زبان این و آن اندیشی
عالم سبز است و هر طرف بستانی		از عکس جمال گل‌رخی خندانی		هر سو گهریست مشتعل از کانی		هر سو جانیست متصل با جانی
عاینت حمامة تحاکی حالی		تبکی و تصیح فوق غصن عالی		او ناله همی‌کرد و منش می‌گفتم		می‌نال بر این پرده که خوش می‌نالی
عشق آن نبود که هر زمان برخیزی		وز زیر دو پای خویش گردانگیزی		عشق آن باشد که چون درآئی به سماع		جان در بازی وز دو جهان برخیزی
عشقت صنما چه دلبریها کردی		در کشتن بنده ساحریها کردی		بخشی همه عشقت به سمرقند دلم		آگاه نی چه کافریها کردی
عید آمد و عید بس مبارک عیدی		گر گردون را دهان بدی خندیدی		این هست ولیک اگر ز من بشنیدی		افسوس که عید عید ما را دیدی
عید آمد و هرکس قدری مقداری		آراسته خود را ز پی دیداری		ما را چو توئی عید بکن تیماری		ای خلعت گل فکنده بر هر خاری
غم را دیدم گرفته جام دردی		گفتم که غما خبر بود رخ زردی		گفتا چکنم که شادیی آوردی		بازار مرا خراب و کاسد کردی
غمهای مرا همه بناغم داری		واندر غم خود همچو بناغم داری		گویی که تراام و چرا غم داری		ترسم که نباشی و چراغم داری
کافر نشدی حدیث ایمان چکنی		بی‌جان نشدی حدیث جانان چکنی		در عربدهٔ نفس رکیکی تو هنوز		بیهوده حدیث سر سلطان چکنی
گاه از غم او دست ز جان می‌شوئی		گه قصهٔ آ، به درد دل می‌گوئی		سرگشته چرا گرد جهان می‌پوئی		کو از تو برون نیست کرا می‌جویی
گر آنکه امین و محرم این رازی		در بازی بیدلان مکن طنازی		بازیست ولیک آتش راستیش		بس عاشق را که کشت بازی بازی
گر بگریزی چو آهوان بگریزی		ور بستیزی چون آهنان بستیزی		زان شاخ گلی که ما درآویخته‌ایم		ای مرغک زیرک به دو پا آویزی
گر تو نکنی سلام ما را در پی		چون جمله نشاطی و سلامی چون می		چوپان جهانی و امان جانها		دفع گرگی گر نکنی هی هی هی
گر خار بدین دیدهٔ چون جوی زنی		ور تیر جفا بر دل چون موی زنی		من دست ز دامن تو کوته نکنم		گر همچو دفم هزار بر روی زنی
گر خوب نیم خوب پرستم باری		ور باده نیم ز باده مستم باری		گر نیستم از اهل مناجات رواست		از اهل خرابات تو هستم باری
گر داد کنی درخور خود داد کنی		بیچاره کسی را که تواش یاد کنی		گفتی تو که بسیار بیادت کردم		من میدانم که چون مرا یاد کنی
گر درد دلم به نقش پیدا بودی		هر ذره ز غم سیاه سیما بودی		ور راه به سوی گوهر ما بودی		هر قطره ز جوش همچو دریا بودی
گر سوزش سینه را به کس می‌داری		وز مهر ضمیر پر هوس می‌داری		باید که چو نالهٔ تو آرام دلست		آن ناله قرین هر نفس می‌داری
گر صید خدا شوی ز غم رسته شوی		ور در صفت خویش روی بسته شوی		میدان که وجود تو حجاب ره تست		با خود منشین که هر زمان خسته شوی
گر عاشق روی قیصر روم شوی		امید بود که حی قیوم شوی		از هجر مگو به پیش سلطان وصال		میترس کزین حدیث محروم شوی
گر عاشق زار روی تو نیستمی		چندان به در سرای تو نه ایستمی		گفتی که مایست بردرم خیز برو		ای دوست اگر نه ایستمی نیستمی
گر عقل به کوی دوست رهبر نبدی		روی عاشق چنین مزعفر نبدی		گر آنکه صدف را غم گوهر نبدی		بگشاده لب و عاشق و مضطر نبدی
گر قدر کمال خویش بشناختمی		دامان خود از خاک بپرداختمی		خالی و سبک بر آسمان تاختمی		سر بر فلک نهم برافراختمی
گر گفتن اسرار تو امکان بودی		پست و بالا همه گلستان بودی		گر غیرت نخوت نه در ایام بدی		هر فرعونی موسی عمران بودی
گر مجلس انس را به کار آمدمی		هردم بدر تو بنده وار آمدمی		گر آفت تصدیع نبودی و ملال		هر روز برت هزار بار آمدمی
گر من مستم ز روی بدکرداری		ای خواجه برو تو عاقل و هشیاری		تو غره به طاعتی و طاعت داری		این آن سر پل نیست که می‌پنداری
گر نقل و کباب و بادهٔ ناب خوری		میدان که به خواب در، همی آب خوری		چون برخیزی ز خواب باشی تشنه		سودت ندهد آب که در خواب خوری
گرنه حذر از غیرت مردان کنمی		آن کار که دوش گفته‌ام آن کنمی		ور رشک نبودی همه هشیاران را		بی‌خویش و خراب و مست و حیران کنمی
گرنه کشش یار مرا یار بدی		با شاه و گدا مرا کجا کاربدی		گرنه کرم قدیم بسیار بدی		کی یوسف جان میان بازار بدی
گر هیچ نشانه نیست اندر وادی		بسیار امیدهاست در نومیدی		ای دل مبر امید که در روضهٔ جان		خرما دهی، ار نیز درخت بیدی
گر یک نفسی واقف اسرار شوی		جانبازی را به جان خریدار شوی		تا منست خود تو تا ابد تیره‌ستی		چون مست از او شوی تو هشیار شوی
گر یک ورق از کتاب ما برخوانی		حیران ابد شوی زهی حیرانی		گر یک نفسی به درس دل بنشینی		استادان را به درس خود بنشانی
گفتم به طبیب داروئی فرمائی		نبضم بگرفت از سر دانائی		گفتا که چه درد میکند بنمائی		بردم دستش سوی دل سودائی
گفتم صنما مگر که جانان منی		اکنون که همی نظر کنم جان منی		مرتد گردم گر ز تو من برگردی		ای جان جهان تو کفر و ایمان منی
گفتم صنمی شدی که جان را وطنی		گفتا که حدیث جان مکن گر ز منی		گفتم که به تیغ حجتم چند زنی		گفتا که هنوز عاشق خویشتنی
گفتم که چونی مها خوشی محزونی		گفتا مه را کسی نپرسد چونی		چون باشد طلعت مه گردونی		تابان و لطیف و خوبی و موزونی
گفتم که دلا تو در بلا افتادی		گفتا که خوشم تو به کجا افتادی		گفتم که دماغ دوا باید، گفت		دیوانه توئی که در دوا افتادی
گفتم که کدامست طریق هستی		دل گفت طریق هستی اندر پستی		پس گفتم دل چرا ز پستی برمد		گفتا زانرو که در درین دربستی
گفتند که هست یار را شور وشری		گفتم که دوم بار بگو خوش خبری		گفتا ترش است روی خوبش قدری		گفتم که زهی تهمت کژ بر شکری
گفتی که تو دیوانه و مجنون خوئی		دیوانه توئی که عقل از من جوئی		گفتی که چه بی‌شرم و چه آهن روئی		آئینه کند همیشه آهن روئی
گوهر چه بود به بحر او جز سنگی		گردون چه بود بر در او سرهنگی		از دولت دوست هیچ چیزم کم نیست		جز صبر که از صبر ندارم رنگی
گوئی که مگر به باغ رز رشته‌امی		یا بر رخ خویش زعفران کشته‌امی		آن وعده که کرده‌ای رها می‌نکند		ور نی خود را به رایگان کشته‌امی
کی پست شود آنکه بلندش تو کنی		شادان بود آنجا که نژندش تو کنی		گردون سرافراشته صد بوسه زند		هر روز بر آن پای که بندش تو کنی
کیوان گردی چو گرد مردان گردی		مردی گردی چو گرد مردان گردی		لعلی گردی چو گرد این کان گردی		جانی گردی چو گرد جانان گردی
لب بر لب هر بوسه ربائی بنهی		نوبت چو به ما رسد بهائی بنهی		جرم را همه عفو کنی بی‌سببی		وین جرم مرا تو دست و پائی نهی
مادام که در راه هوا و هوسی		از کعبهٔ وصل هردمی باز پسی		در بادیهٔ طلب چو جهدی بنمای		باشد که به کعبهٔ وصالش برسی
ما را ز هوای خویش دف زن کردی		صد دریا را ز خویش کف زن کردی		آن وسوسه‌ای را که ز لاحول دمید		در کشتی ما دلبر وصف‌زن کردی
مانندهٔ گل ز اصل خندان زادی		وز طالع و بخت خویش شادی شادی		سرسبز چو شاخ گل و آزاده چو سرو		سروی عجبی که از زمین آزادی
ماه آمد پیش او که تو جان منی		گفتش که تو کمترین غلامان منی		هر چند بدان جمع تکبر می‌کرد		می‌داشت طمع که گویمش آن منی
مائیم در این زمان زمین پیمائی		بگذاشته هر شهر به شهر آرائی		چون کشتی یاوه گشته در دریائی		هر روز به منزلی و هرشب جائی
مائیم و هوای روی شاهنشاهی		در آب حیات عشق او چون ماهی		بیگاه شده است روز ما را صبح است		فریاد از این ولولهٔ بیگاهی
مردی که فلک رخنه کند از دردی		مردی که خداش کاشکی ناوردی		غبن است و هزار غبن کاین خلق لقب		آن را مردی نهند و این را مردی
مرغان ز قفس قفس ز مرغان خالی		تو مرغ کجائی که چنین خوشحالی		از نالهٔ تو بوی بقا می‌آید		می‌نال بر این پرده که خوش می‌نالی
مست است خبر از تو و یا خود خبری		خیره است نظر در تو و با تو نظری		درهم شده خانهٔ دل از حور و پری		وز دیده تو از گو شککی می‌نگری
من با تو چنین سوخته خرمن تا کی		وز ما تو چنین کشیده دامن تا کی		این کار به کام دشمنانم تا چند		من در غم تو، تو فارغ از من تا کی
من بادم و تو برگ نلرزی چکنی		کاری که منت دهم نورزی چکنی		چون سنگ زدم سبوی تو بشکستم		صد گوهر و صد بحر نیرزی چکنی
من بی‌دلم ای نگار و تو دلداری		شاید که بهر سخن ز من نازاری		یا آن دل من که برده‌ای بازدهی		یا هر چه کنم ز بیدلی برداری
من پیر فنا بدم جوانم کردی		من مرده بدم ز زندگانم کردی		می‌ترسیدم که گم شوم در ره تو		اکنون نشوم گم که نشانم کردی
من جان تو نیستم مگو جان غلطی		من جان جنیدم و سری سقطی		کی باشم جان هر خری کوردلی		کو باز نداند سقطی از سخطی
من جمله خطا کنم صوابم تو بسی		مقصود از این عمر خرابم تو بسی		من میدانم که چون بخواهم رفتن		پرسند چه کرده‌ای جوابم تو بسی
من خشک لب ار با تو دم تر زدمی		در عشق تو عالمی به هم برزدمی		یک بوسه اگر لبم توانستی داد		بر پای تو دستک ز بر سر زدمی
من دوش به خواب در بدیدم قمری		دریا صفتی عجایبی سیم‌بری		امروز بگرد هر دری میگردم		کز یارک دوشینه چه دارد خبری
من دوش به کاسهٔ رباب سحری		می‌نالیدم ترانهٔ کاسه‌گری		با کاسهٔ می درآمد آن رشک پری		گفتا که اگر کاسه زنی کوزه خوری
من ذره بدم ز کوه بیشم کردی		پس مانده بدم از همه پیشم کردی		درمان دل خراب و ریشم کردی		سرمستک و دستک زن خویشم کردی
من من نیم و اگر دمی من منمی		این عالم چو ذره بر هم زنمی		گر آن منمی که دل ز من برکنده است		خود را چو درخت از زمین برکنمی
مه دوش به بالین تو آمد به سرای		گفتم که ز غیرتش بکوبم سر و پای		مه کیست که او با تو نشیند یک جای		شب گرد جهان دیده و انگشت نمای
مهمان دو دیده شد خیالت گذری		در دیده وطن ساخت ز نیکو گهری		ساقی خیال شد دو دیده میگفت		مهمان منی به آب چندان که خوری
میدان و مگو تا نشود رسوائی		زیبائی مرد هست در تنهائی		گفتا که چه حاجتست اینجا ملکی است		کو موی همی شکافد از بینائی
می‌فرماید خدا که ای هرجائی		از عام ببر که خاص آن مائی		با ما خو کن که عاقبت آن دلدار		پیشت آید شبانگه تنهائی
ناخوانده به هرجا که روی غم باشی		ور خوانده روی تو محرم آن دم باشی		تا کافر را خدا نخواند نرود		شرمت بادا ز کافری کم باشی
نقاش رخت اگر نه یزدان بودی		استاد تو در نقش تو حیران بودی		داغ مهرت اگر نه در جان بودی		در عشق تو جان بدادن آسان بودی
نومید نیم گرچه ز من ببریدی		یا بر سر من یار دگر بگزیدی		تا جان دارم غم تو خواهم خوردن		بسیار امیدهاست در نومیدی
نی گفت که پای من به گل بود بسی		ناگاه بریدند سرم در هوسی		نه زخم گران بخوردم از دست خسی		معذورم دار اگر بنالم نفسی
نی من منم و نی تو توئی نی تو منی		هم من منم و هم تو توئی و هم تو منی		من با تو چنانم ای نگار ختنی		کاندر غلطم که من توام یا تو منی
واپس مانی ز یار واپس باشی		از شاخ درخت بگسلی خس باشی		در چشم کسی تو خویش را جای کنی		تو مردمک دیدهٔ آن کس باشی
وقف است مرا عمر در این مشتاقی		احسنت زهی طراوت و رواقی		من کف نزنم تا تو نباشی مطرب		من می نخورم تا نباشی ساقی
هر پارهٔ خاک را چو ماهی کردی		وانگه مه را قرین شاهی کردی		آخر ز فراق هر دو آهی کردی		زان آه بسوی خویش راهی کردی
هر روز پگاه خیمه بر جوی زنی		صد نقش تو بر گلشن خوشبوی زنی		چون دف دل ما سماع آنگاه کند		کش هر نفسی هزار بر روی زنی
هر روز ز عاشقی و شیرین رائی		مر عاشق را پیرهنی فرمائی		ای یوسف روزگار ما یعقوبیم		پیراهن تست چشم را بینائی
هر روز یکی شور بر این جمع زنی		بنیاد هزار عاقبت را بکنی		تا دور ابد این دوران قائم بود		بر جا فقیران کرم چون تو غنی
هر شب که ببنده همنشین میافتی		چون نور مهی که بر زمین میافتی		من بندهٔ چشم مست پرخواب توام		آن دم که چنان و اینچنین میافتی
هرگز به مزاج خود یکی دم نزنی		تا از دم خویش گردن غم نزنی		هر چند ملولی تو یقین است که تو		با اینکه ملولی ز کسی کم نزنی
هرگز نبود میل تو کافراشت کنی		تا عاشق آنی که فرو داشت کنی		بسم الله ناگفته تو گوئی الحمد		ناآمده صبح از طمع چاشت کنی
هرکس کسکی دارد و هرکس یاری		آن یار وفادار کجا شد باری		گر پیش سگی شکر نهی خرواری		میل دل او بود سوی مرداری
هرکس کسکی دارد و هرکس یاری		هرکس هنری دارد و هرکس کاری		مائیم و خیال یار و این گوشهٔ دل		چون احمد و بوبکر به گوشهٔ غاری
هر لحظه مها پیش خودم می‌خوانی		احوال همی پرسی و خود می‌دانی		تو سرو روانی و سخن پیش تو باد		می‌گویم و سر به خیره می‌جنبانی
هم‌دست همه دست زنانم کردی		دو گوش کشان همچو کمانم کردی		خائیه بهر دهان چو نانم کردی		فی‌الجمله چنان شد که چنانم کردی
هم دل به دلستانت رساند روزی		هم جان سوی جانانت رساند روزی		از دست مده دامن دردی که تراست		کان درد به درمانت رساند روزی
همسایگی مست فزاید مستی		چون مست شوی بازرهی از هستی		در رستهٔ مردان چو نشستی رستی		بر باده زنی ز آب و آتش دستی
یاد تو کنم میان یادم باشی		لب بگشایم در این گشادم باشی		گر شاد شوم ضمیر شادم باشی		حیله طلبم تو اوستادم باشی
یک بوسه ز تو خواستم و شش دادی		شاگرد که بودی که چنین استادی		خوبی و کرم را چو نکو بنیادی		ای دنیا را ز تو هزار آزادی
یکدم غم جان دار غم نان تا کی		وز پرورش این تن نادان تا کی		اندر ره طبل اشکم و نای و گلو		این رنج ز نخ به ضرب دندان تا کی
یک شفتالو از آن لب عنابی		پر کرد جهان ز بوی سیب و آبی		هم پردهٔ شب درید و هم پردهٔ روز		از عشق رخ خویش زهی بی‌آبی
هر ساعتم اندرون بجوشد خون را		واگاهی نیست مردم بیرون را		الا مگر آنکه روی لیلی دیدست		داند که چه درد می‌کشد مجنون را؟
عشاق به درگهت اسیرند بیا		بدخویی تو بر تو نگیرند بیا		هرجور و جفا که کرده‌ای معذوری		زان پیش که عذرت نپذیرند بیا
ای چشم تو مست خواب و سرمست شراب		صاحبنظران تشنه و وصل تو سراب		مانند تو آدمی در آباد و خراب		باشد که در آیینه توان دید و در آب
چون دل ز هوای دوست نتوان پرداخت		درمانش تحملست و سر پیش انداخت		یا ترک گل لعل همی باید گفت		یا با الم خار همی باید ساخت
دل می‌رود و دیده نمی‌شاید دوخت		چون زهد نباشد نتوان زرق فروخت		پروانهٔ مستمند را شمع نسوخت		آن سوخت که شمع را چنین می‌افروخت
روزی گفتی شبی کنم دلشادت		وز بند غمان خود کنم آزادت		دیدی که از آن روز چه شبها بگذشت		وز گفتهٔ خود هیچ نیامد یادت؟
صد بار بگفتم به غلامان درت		تا آینه دیگر نگذارند برت		ترسم که ببینی رخ همچون قمرت		کس باز نیاید دگر اندر نظرت
آن یار که عهد دوستاری بشکست		می‌رفت و منش گرفته دامان در دست		می‌گفت دگرباره به خوابم بینی		پنداشت که بعد از آن مرا خوابی هست
شبها گذرد که دیده نتوانم بست		مردم همه از خواب و من از فکر تو مست		باشد که به دست خویش خونم ریزی		تا جان بدهم دامن مقصود به دست
هشیار سری بود ز سودای تو مست		خوش آنکه ز روی تودلش رفت ز دست		بی‌تو همه هیچ نیست در ملک وجود		ور هیچ نباشد چو تو هستی همه هست
گر زحمت مردمان این کوی از ماست		یا جرم ترش بودن آن روی از ماست		فردا متغیر شود آن روی چو شیر		ما نیز برون شویم چون موی از ماست
وه وه که قیامتست این قامت راست		با سرو نباشد این لطافت که تراست		شاید که تو دیگر به زیارت نروی		تا مرده نگوید که قیامت برخاست
سرو از قدت اندازهٔ بالا بردست		بحر از دهنت لؤلؤ لالا بردست		هر جا که بنفشه‌ای ببینم گویم		مویی ز سرت باد به صحرا بردست
امشب که حضور یار جان افروزست		بختم به خلاف دشمنان پیروزست		گو شمع بمیر و مه فرو شو که مرا		آن شب که تو در کنار باشی روزست
آن شب که تو در کنار مایی روزست		و آن روز که با تو می‌رود نوروزست		دی رفت و به انتظار فردا منشین		دریاب که حاصل حیات امروزست
گویند هوای فصل آزار خوشست		بوی گل و بانگ مرغ گلزار خوشست		ابریشم زیر ونالهٔ زار خوشست		ای بیخبران اینهمه با یار خوشست
خیزم بروم چو صبر نامحتملست		جان در قدمش کنم که آرام دلست		و اقرار کنم برابر دشمن و دوست		کانکس که مرا بکشت از من بحلست
آن ماه که گفتی ملک رحمانست		این بار اگرش نگه کنی شیطانست		رویی که چو آتش به زمستان خوش بود		امروز چو پوستین به تابستانست
آن سست وفا که یار دل سخت منست		شمع دگران و آتش رخت منست		ای با همه کس به صلح و با ما به خلاف		جرم از تو نباشد گنه از بخت منست
از بس که بیازرد دل دشمن و دوست		گویی به گناه مسخ کردندش پوست		وقتی غم او بر همه دلها بودی		اکنون همه غمهای جهان بر دل اوست
ای در دل من رفته چو خون در رگ و پوست		هرچ آن به سر آیدم ز دست تو نکوست		ای مرغ سحر تو صبح برخاسته‌ای		ما خود همه شب نخفته‌ایم از غم دوست
چون حال بدم در نظر دوست نکوست		دشمن ز جفا گو ز تنم برکن پوست		چون دشمن بیرحم فرستادهٔ اوست		بدعهدم اگر ندارم این دشمن دوست
غازی ز پی شهادت اندر تک و پوست		وان را که غم تو کشت فاضلتر ازوست		فردای قیامت این بدان کی ماند		کان کشتهٔ دشمنست و آن کشتهٔ دوست؟
گر دل به کسی دهند باری به تو دوست		کت خوی خوش و بوی خوش و روی نکوست		از هر که وجود صبر بتوانم کرد		الا ز وجودت که وجودم همه اوست
گر زخم خورم ز دست چون مرهم دوست		یا مغز برآیدم چو بادام از پوست		غیرت نگذاردم که نالم به کسی		تا خلق ندانند که منظور من اوست
گویند رها کنش که یاری بدخوست		خوبیش نیرزد به درشتی که دروست		بالله بگذارید میان من و دوست		نیک و بد و رنج و راحت از دوست نکوست
شب نیست که چشمم آرزومند تو نیست		وین جان به لب رسیده در بند تو نیست		گر تو دگری به جای من بگزینی		من عهد تو نشکنم که مانند تو نیست
با دوست چنانکه اوست می‌باید داشت		خونابه درون پوست می‌باید داشت		دشمن که نمی‌توانمش دید به چشم		از بهر دل تو دوست می‌باید داشت
بگذشت و چه گویم که چه بر من بگذشت		سیلاب محبتم ز دامن بگذشت		دستی به دلم فرو کن ای یار عزیز		تا تیر ببینی که ز جوشن بگذشت
روی تو به فال دارم ای حور نژاد		زیرا که بدو بوسه همی نتوان داد		فرخنده کسی که فال گیرد ز رخت		تا لاجرم از محنت و غم باشد شاد
تو هرچه بپوشی به تو زیبا گردد		گر خام بود اطلس و دیبا گردد		مندیش که هرکه یک نظر روی تو دید		دیگر همه عمر از تو شکیبا گردد
نوروز که سیل در کمر می‌گردد		سنگ از سر کوهسار در می‌گردد		از چشمهٔ چشم ما برفت اینهمه سیل		گویی که دل تو سخت‌تر می‌گردد
کس عهد وفا چنانکه پروانهٔ خرد		با دوست به پایان نشنیدیم که برد		مقراض به دشمنی سرش برمی‌داشت		پروانه به دوستیش در پا می‌مرد
دستارچه‌ای کان بت دلبر دارد		گر بویی ازان باد صبا بردارد		بر مردهٔ صد ساله اگر برگذرد		در حال ز خاک تیره سر بردارد
گر باد ز گل حسن شبابش ببرد		بلبل نه حریفست که خوابش ببرد		گل وقت رسیدن آب عطار ببرد		عطار به وقت رفتن آبش ببرد
کس نیست که غم از دل ما داند برد		یا چارهٔ کار عشق بتواند برد		گفتم که به شوخی ببرد دست از ما		زین دست که او پیاده می‌داند برد
هر وقت که بر من آن پسر می‌گذرد		دانی که ز شوقم چه به سر می‌گذرد؟		گو هر سخن تلخ که خواهی فرمای		آخر به دهان چون شکر می‌گذرد
خالی که مرا عاجز و محتال بکرد		خطی برسید و دفع آن خال بکرد		خال سیهش بود که خونم می‌ریخت		ریش آمد و رویش همه چون خال بکرد
چون بخت به تدبیر نکو نتوان کرد		بیفایده سعی و گفت و گو نتوان کرد		گفتم بروم صبر کنم یک چندی		هم صبر برو که صبر ازو نتوان کرد
شمع ارچه به گریه جانگدازی می‌کرد		گریه زده خندهٔ مجازی می‌کرد		آن شوخ سرش را ببریدند و هنوز		استاده بد و زبان‌درازی می‌کرد
ای باد چو عزم آن زمین خواهی کرد		رخ در رخ یار نازنین خواهی کرد		از ماش بسی دعا و خدمت برسان		گو یاد ز دوستان چنین خواهی کرد؟
آن دوست که آرام دل ما باشد		گویند که زشتست بهل تا باشد		شاید که به چشم کس نه زیبا باشد		تا یاری از آن من تنها باشد
آن را که جمال ماه پیکر باشد		در هرچه نگه کند منور باشد		آیینه به دست هرکه ننماید نور		از طلعت بی‌صفای او در باشد
آن را که نظر به سوی هر کس باشد		در دیدهٔ صاحبنظران خس باشد		قاضی به دو شاهد بدهد فتوی شرع		در مذهب عشق شاهدی بس باشد
هر سرو که در بسیط عالم باشد		شاید که به پیش قامتت خم باشد		از سرو بلند هرگز این چشم مدار		بالای دراز را خرد کم باشد
گر دست تو در خون روانم باشد		مندیش که آن دم غم جانم باشد		گویم چه گناه از من مسکین آمد		کو خسته شد از من غم آنم باشد
بیچاره کسی که بر تو مفتون باشد		دور از تو گرش دلیست پر خون باشد		آن کش نفسی قرار بی‌روی تو نیست		اندیش که بی‌تو مدتی چون باشد
آهو بره را که شیر در پی باشد		بیچاره چه اعتماد بر وی باشد؟		این ملح در آب چند بتواند بود		وین برف در آفتاب تا کی باشد؟
ما را به چه روی از تو صبوری باشد		یا طاقت دوستی و دوری باشد		جایی که درخت گل سوری باشد		جوشیدن بلبلان ضروری باشد
مشنو که مرا از تو صبوری باشد		یا طاقت دوستی و دوری باشد		لیکن چه کنم گر نکنم صبر و شکیب؟		خرسندی عاشقان ضروری باشد
آن خال حسن که دیدمی خالی شد		وان لعبت با جمال جمالی شد		چال زنخش که جان درو می‌آسود		تا ریش برآورد سیه چالی شد
دانی که چرا بر دهنم راز آمد		مرغ دلم از درون به پرواز آمد؟		از من نه عجب که هاون رویین‌تن		از یار جفا دید و به آواز آمد
روزی نظرش بر من درویش آمد		دیدم که معلم بداندیش آمد		نگذاشت که آفتاب بر من تابد		آن سایه گران چو ابر در پیش آمد
گفتم شب وصل و روز تعطیل آمد		کان شوخ دوان دوان به تعجیل آمد		گفتم که نمی‌نهی رخی بر رخ من		گفتا برو ابلهی مکن پیل آمد
وقت گل و روز شادمانی آمد		آن شد که به سرما نتوانی آمد		رفت آنکه دلت به مهر ما گرم نبود		سرما شد و وقت مهربانی آمد
در چشم من آمد آن سهی سرو بلند		بربود دلم ز دست و در پای افکند		این دیدهٔ شوخ می‌برد دل به کمند		خواهی که به کس دل ندهی دیده ببند
در خرقهٔ توبه آمدم روزی چند		چشمم به دهان واعظ و گوش به پند		ناگاه بدیدم آن سهی سرو بلند		وز یاد برفتم سخن دانشمند
گویند مرو در پی آن سرو بلند		انگشت نمای خلق بودن تا چند؟		بی‌فایده پندم مده ای دانشمند		من چون نروم که می‌برندم به کمند؟
کس با تو عدو محاربت نتواند		زیرا که گرفتار کمندت ماند		نه دل دهدش که با تو شمشیر زند		نه صبر کها ز تو روی برگرداند
آنان که پریروی و شکر گفتارند		حیفست که روی خوب پنهان دارند		فی‌الجمله نقاب نیز بیفایده نیست		تا زشت بپوشند و نکو بگذارند
آن کودک لشکری که لشکر شکند		دایم دل ما چو قلب کافر شکند		محبوب که تازیانه در سر شکند		به زانکه ببیند و عنان برشکند
کس عیب نظر باختن ما نکند		زیرا که نظر داعی تنها نکند		بیکار بهیمه‌ای و کژ طبع کسی		کو فرق میان زشت و زیبا نکند
مجنون اگر احتمال لیلی نکند		شاید که به صدق عشق دعوی نکند		در مذهب عشق هر که جانی دارد		روی دل ازو به هر که دنیی نکند
آن درد ندارم که طبیبان دانند		دردیست محبت که حبیبان دانند		ما را غم روی آشنایی کشتست		این حال نباید که غریبان دانند
مردان نه بهشت و رنگ و بو می‌خواهند		یا موی خوش و روی نکو می‌خواهند		یاری دارند مثل و مانندش نیست		در دنیی و آخرت هم او می‌خواهند
هر چند که عیبم از قفا می‌گویند		دشنام و دروغ و ناسزا می‌گویند		نتوان به حدیث دشمن از دوست برید		دانی چه؟ رها کنیم تا می‌گویند
با دوست به گرمابه درم خلوت بود		وانروی گلینش گل حمام آلود		گفتا دگر این روی کسی دارد دوست؟		گفتم به گل آفتاب نتوان اندود
من دوش قضا یار و قدر پشتم بود		نارنج زنخدان تو در مشتم بود		دیدم که همی گزم لب شیرینش		بیدار چو گشتم سر انگشتم بود
داد طرب از عمر بده تا برود		تا ماه برآید و ثریا برود		ور خواب گران شود بخسبیم به صبح		چندانکه نماز چاشت از ما برود
سودای تو از سرم به در می‌نرود		نقشت ز برابر نظر می‌نرود		افسوس که در پای تو ای سرو روان		سر می‌رود و بی‌تو به سر می‌نرود
من گر سگکی زان تو باشم چه شود؟		خاری ز گلستان تو باشم چه شود؟		شیران جهان روبه درگاه تواند		گر من سگ دربان تو باشم چه شود؟
چون صورت خویشتن در آیینه بدید		وان کام و دهان و لب و دندان لذیذ		می‌گفت چنانکه می‌توانست شنید		بس جان به لب آمد که بدین لب نرسید
گر تیر جفای دشمنان می‌آید		دل تنگ مکن که دوست می‌فرماید		بر یار ذلیل هر ملامت کاید		چون یار عزیز می‌پسندد شاید
من چاکر آنم که دلی برباید		یا دل به کسی دهد که جان آساید		آن کس که نه عاشق و نه معشوق کسیست		در ملک خدای اگر نباشد شاید
این ریش تو سخت زود برمی‌آید		گرچه نه مراد بود برمی‌آید		بر آتش رخسار تو دلهای کباب		از بس که بسوخت دود برمی‌آید
امشب نه بیاض روز برمی‌آید		نه نالهٔ مرغان سحر می‌آید		بیدار همه شب و نظر بر سر کوه		تا صبح کی از سنگ به در می‌آید
هرچند که هست عالم از خوبان پر		شیرازی و کازرونی و دشتی و لر		مولای منست آن عربی‌زادهٔ حر		کاخر به دهان حلو می‌گوید مر
بستان رخ تو گلستان آرد بار		وصل تو حیات جاودان آرد بار		بر خاک فکن قطره‌ای از آب دو لعل		تا بوم و بر زمانه جان آرد بار
از هرچه کنی مرهم ریش اولیتر		دلداری خلق هرچه بیش اولیتر		ای دوست به دست دشمنانم مسپار		گر می‌کشیم به دست خویش اولیتر
ای دست جفای تو چو زلف تو دراز		وی بی‌سببی گرفته پای از من باز		ای دست از آستین برون کرده به عهد		وامروز کشیده پای در دامن باز
تا سر نکنم در سرت ای مایهٔ ناز		کوته نکنم ز دامنت دست نیاز		هرچند که راهم به تو دورست و دراز		در راه بمیرم و نگردم ز تو باز
نامردم اگر زنم سر از مهر تو باز		خواهی بکشم به هجر و خواهی بنواز		ور بگریزم ز دست ای مایهٔ ناز		هر جا که روم پیش تو می‌آیم باز
ای ماه شب‌افروز شبستان‌افروز		خرم تن آنکه با تو باشد شب و روز		تو خود به کمال خلقت آراسته‌ای		پیرایه مکن، عرق مزن، عود مسوز
یا روی به کنج خلوت آور شب و روز		یا آتش عشق بر کن و خانه بسوز		مستوری و عاشقی به هم ناید راست		گر پرده نخواهی که درد، دیده بدوز
رویی که نخواستم که بیند همه کس		الا شب و روز پیش من باشد و بس		پیوست به دیگران و از من ببرید		یارب تو به فریاد من مسکین رس
گر بیخبران و عیبگویان از پس		منسوب کنندم به هوی و به هوس		آخر نه گناهیست که من کردم و بس		منظور ملیح دوست دارد همه‌کس
منعم که به عیش می‌رود روز و شبش		نالیدن درویش نداند سببش		بس آب که می‌رود به جیحون و فرات		در بادیه تشنگان به جان در طلبش
نونیست کشیده عارض موزونش		وآن خال معنبر نقطی بر نونش		نی خود دهنش چرا نگویم نقطیست		خط دایره‌ای کشیده پیرامونش
گویند مرا صوابرایان به هوش		چون دست نمی‌رسد به خرسندی کوش		صبر از متعذر چه کنم گر نکنم		گر خواهم و گر نخواهم از نرمهٔ گوش
همسایه که میل طبع بینی سویش		فردوس برین بود سرا در کویش		وآن را که نخواهی که ببینی رویش		دوزخ باشد بهشت در پهلویش
یا همچو همای بر من افکن پر خویش		تا بندگیت کنم به جان و سر خویش		گر لایق خدمتم ندانی بر خویش		تا من سر خویش گیرم و کشور خویش
ای بی‌تو فراخای جهان بر ما تنگ		ما را به تو فخرست و تو را از ما ننگ		ما با تو به صلحیم و تو را با ما جنگ		آخر بنگویی که دلست این یا سنگ؟
گر دست دهد دولت ایام وصال		ور سر برود در سر سودای محال		یک بوسه برین نیمه خالی دهمش		از رویش و یک بوسه بران نیمهٔ خال
خود را به مقام شیر می‌دانستم		چون خصم آمد به روبهی مانستم		گفتم من و صبر اگر بود روز فراق		چون واقعه افتاد بنتوانستم
خورشید رخا من به کمند تو درم		بارت بکشم به جان و جورت ببرم		گر سیم و زرم خواهی و گر جان و سرم		خود را بفروشم و مرادت بخرم
هر سروقدی که بگذرد در نظرم		در هیأت او خیره بماند بصرم		چون چشم ندارم که جوان گردم باز		آخر کم از آنکه در جوانان نگرم
شبهای دراز بیشتر بیدارم		نزدیک سحر روی به بالین آرم		می‌پندارم که دیده بی دیدن دوست		در خواب رود، خیال می‌پندارم
از جملهٔ بندگان منش بنده‌ترم		وز چشم خداوندیش افکنده‌ترم		با این همه دل بر نتوان داشت که دوست		چندانکه مرا بیش کشد زنده‌ترم
خیزم که نماند بیش ازین تدبیرم		خصم ار همه شمشیر زند یا تیرم		گر دست دهد که آستینش گیرم		ورنه بروم بر آستانش میرم
گر بر رگ جان ز شستت آید تیرم		چه خوشتر ازان که پیش دستت میرم		دل با تو خصومت آرزو می‌کندم		تا صلح کنیم و در کنارت گیرم
آن دوست که دیدنش بیارید چشم		بی‌دیدنش از دیده نیاساید چشم		ما را ز برای دیدنش باید چشم		ور دوست نبینی به چه کار آید چشم
آن رفته که بود دل بدو مشغولم		وافکنده به شمشیر جفا مقتولم		بازآمد و آن رونق پارینش نیست		خط خویشتن آورد که من مغرولم
مندیش که سست عهد و بدپیمانم		وز دوستیت فرار گیرد جانم		هرچند که به خط جمال منسوخ شود		من خط تو همچنان زنخ می‌خوانم
من بندهٔ بالای تو شمشاد تنم		فرهاد تو شیرین دهن خوش سخنم		چشمم به دهان توست و گوشم به سخن		وز عشق لبت فهم سخن می‌نکنم
هر گه که نظر بر گل رویت فکنم		خواهم که چو نرگس مژه بر هم نزنم		ور بی‌تو میان ارغوان و سمنم		بنشینم و چون بنفشه سر برنکنم
آرام دل خویش نجویم چه کنم؟		وندر طلبش به سر نپویم چه کنم؟		گویند مرو که خون خود می‌ریزی		مادام که در کمند اویم چه کنم؟
گفتم که دگر چشم به دلبر نکنم		صوفی شوم و گوش به منکر نکنم		دیدم که خلاف طبع موزون من است		توبت کردم که توبه دیگر نکنم
من با تو سکون نگیرم و خو نکنم		بی عارض گلبوی تو گل بو نکنم		گویند فراموش کنش تا برود		الحمد فراموش کنم و او نکنم
خیزم قد و بالای چو حورش بینم		وآن طلعت آفتاب نورش بینم		گر ره ندهندم که به نزدیک شوم		آخر نزنندم که ز دورش بینم
می‌آیی و لطف و کرمت می‌بینم		آسایش جان در قدمت می‌بینم		وآن وقت که غایبی همت می‌بینم		هر جا که نگه می‌کنمت می‌بینم
چون می‌کشد آن طیرهٔ خورشید و مهم		من نیز به ذل و حیف تن در ندهم		باری دو سه بوسه بر دهانش بدهم		وانگه بکشد چو می‌کشد بر گنهم
من با دگری دست به پیمان ندهم		دانم که نیوفتد حریف از تو به هم		دل بر تو نهم که راحت جان منی		ور زانکه دل از تو برکنم بر که نهم؟
ما حاصل عمری به دمی بفروشیم		صد خرمن شادی به غمی بفروشیم		در یک دم اگر هزار جان دست دهد		در حال به خاک قدمی بفروشیم
بگذشت بر آب چشم همچون جویم		پنداشت کزو مرحمتی می‌جویم		من قصهٔ خویشتن بدو چون گویم؟		ترکست و به چوگان بزند چون گویم
یاران به سماع نای و نی جامه‌دران		ما، دیده به جایی متحیر نگران		عشق آن منست و لهو از آن دگران		من چشم برین کنم شما گوش بر آن
یرلیغ ده ای خسرو خوبان جهان		تا پیش قدت چنگ زند سرو روان		تا کی برم از دست جفای تو قلان		نی شرع محمدست نی یاسهٔ خان
من خاک درش به دیده خواهم رفتن		ای خصم بگوی هرچه خواهی گفتن		چون پای مگس که در عسل سخت شود		چندانکه برانی نتواند رفتن
مه را ز فلک به طرف بام آوردن		وز روم، کلیسیا به شام آوردن		در وقت سحر نماز شام آوردن		بتوان، نتوان تو را به دام آوردن
در دیده به جای سرمه سوزن دیدن		برق آمده و آتش زده خرمن دیدن		در قید فرنگ غل به گردن دیدن		به زانکه به جای دوست، دشمن دیدن
ای دوست گرفته بر سر ما دشمن		یا دوست گزین به دوستی یا دشمن		نادیدن دوست گرچه مشکل دردیست		آسانتر ازان که بینمش با دشمن
ای دست تو آتش زده در خرمن من		تو دست نمی‌گذاری از دامن من		این دست نگارین که به سوزن زده‌ای		هرچند حلال نیست در گردن من
آن لطف که در شمایل اوست ببین		وآن خندهٔ همچو پسته در پوست ببین		نی‌نی تو به حسن روی او ره نبری		در چشم من آی و صورت دوست ببین
چون جاه و جلال و حسن و رنگ آمد و بو		آخر دل آدمی نه سنگست و نه رو		آن کس که نه راست طبع باشد نه نکو		نه عاشق کس بود نه کس عاشق او
یک روز به اتفاق صحرا من و تو		از شهر برون شویم تنها من و تو		دانی که من و تو کی به هم خوش باشیم؟		آنوقت که کس نباشد الا من و تو
ما را نه ترنج از تو مرادست نه به		تو خود شکری پسته و بادام مده		گر نار ز پستان تو که باشد و مه		هرگز نبود به از زنخدان تو به
نه سرو توان گفت و نه خورشید و نه ماه		آه از تو که در وصف نمی‌آیی آه		هرکس به رهی می‌رود اندر طلبت		گر ره به تو بودی نبدی اینهمه راه
ای کاش نکردمی نگاه از دیده		بر دل نزدی عشق تو راه از دیده		تقصیر ز دل بود و گناه از دیده		آه از دل و صد هزار آه از دیده
ای بی‌رخ تو چو لاله‌زارم دیده		گرینده چو ابر نوبهارم دیده		روزی بینی در آرزوی رخ تو		چون اشک چکیده در کنارم دیده
ای مطرب ازان حریف پیغامی ده		وین دلشده را به عشوه آرامی ده		ای ساقی ازان دور وفا جامی ده		ور رشک برد حسود، گو جامی ده
ای راهروان را گذر از کوی تو نه		ما بیخبر از عشق و خبر سوی تو نه		هر تشنه که از دست تو بستاند آب		از دست تو سیر گردد از روی تو نه
هرگز بود آدمی بدین زیبایی؟		یا سرو بدین بلند و خوش بالایی؟		مسکین دل آنکه از برش برخیزی		خرم تن آنکه از درش بازآیی
گیرم که به فتوای خردمندی و رای		از دایرهٔ عقل برون ننهم پای		با میل که طبع می‌کند چتوان کرد؟		عیبست که در من آفریدست خدای
کی دانستم که بیخطا برگردی؟		برگشتی و خون مستمندان خوردی		بالله اگر آنکه خط کشتن دارد		آن جور پسندد که تو بی‌خط کردی
ای کاش که مردم آن صنم دیدندی		یا گفتن دلستانش بشنیدندی		تا بیدل و بیقرار گردیدندی		بر گریهٔ عاشقان نخندیدندی
گفتم بکنم توبه ز صاحبنظری		باشد که بلای عشق گردد سپری		چندانکه نگه می‌کنم ای رشک پری		بار دومین از اولین خوبتری
هر روز به شیوه‌ای و لطفی دگری		چندانکه نگه می‌کنمت خوبتری		گفتم که به قاضی برمت تا دل خویش		بستانم و ترسم دل قاضی ببری
ای بلبل خوش سخن چه شیرین نفسی		سرمست هوی و پای‌بند هوسی		ترسم که به یاران عزیزت نرسی		کز دست و زبان خویشتن در قفسی
ای پیش تو لعبتان چینی حبشی		کس چون تو صنوبر نخرامد به کشی		گر روی بگردانی و گر سر بکشی		ما با تو خوشیم گر تو با ما نه خوشی
ماها همه شیرینی و لطف و نمکی		نه ماه زمین که آفتاب فلکی		تو آدمیی و دیگران آدمیند؟		نی‌نی تو که خط سبز داری ملکی
کردیم بسی جام لبالب خالی		تا بود که نهیم لب بران لب حالی		ترسنده ازان شدم که ناگاه ز جان		بی‌وصل لبت کنمی قالب خالی
در وهم نیاید که چه شیرین دهنی		اینست که دور از لب ودندان منی		ما را به سرای پادشاهان ره نیست		تو خیمه به پهلوی گدایان نزنی
گر کام دل از زمانه تصویر کنی		بی‌فایده خود را ز غمان پیر کنی		گیرم که ز دشمن گله آری بر دوست		چون دوست جفا کند چه تدبیر کنی؟
ای کودک لشکری که لشکر شکنی		تا کی دل ما چو قلب کافر شکنی؟		آن را که تو تازیانه بر سر شکنی		به زانکه ببینی و عنان برشکنی
ای مایهٔ درمان نفسی ننشینی		تا صورت حال دردمندان بینی		گر من به تو فرهاد صفت شیفته‌ام		عیبم مکن ای جان که تو بس شیرینی
گر دشمن من به دوستی بگزینی		مسکین چه کند با تو به جز مسکینی		صد جور بکن که همچنان مطبوعی		صد تلخ بگو که همچنان شیرینی
گر دولت و بخت باشد و روزبهی		در پای تو سر ببازم ای سرو سهی		سهلست که من در قدمت خاک شوم		ترسم که تو پای بر سر من ننهی
آن کیست که دل نهاد و فارغ بنشست		پنداشت که مهلتی و تأخیری هست		گو میخ مزن که خیمه می‌باید کند		گو رخت منه که بار می‌باید بست
تدبیر صواب از دل خوش باید جست		سرمایهٔ عافیت کفافست نخست		شمشیر قوی نیاید از بازوی سست		یعنی ز دل شکسته تدبیر درست
آن کس که خطای خویش بیند که رواست		تقریر مکن صواب نزدش که خطاست		آن روی نمایدش که در طینت اوست		آیینهٔ کج جمال ننماید راست
گر در همه شهر یک سر نیشترست		در پای کسی رود که درویش ترست		با این همه راستی که میزان دارد		میلش طرفی بود که آن بیشترست
گر خود ز عبادت استخوانی در پوست		زشتست اگر اعتقاد بندی که نکوست		گر بر سر پیکان برود طالب دوست		حقا که هنوز منت دوست بروست
تا یک سر مویی از تو هستی باقیست		اندیشهٔ کار بت‌پرستی باقیست		گفتی بت پندار شکستم رستم		آن بت که ز پندار شکستی باقیست
بالای قضای رفته فرمانی نیست		چون درد اجل گرفت درمانی نیست		امروز که عهد تست نیکویی کن		کاین ده همه وقت از آن دهقانی نیست
ماهی امید عمرم از شست برفت		بیفایده عمرم چو شب مست برفت		عمری که ازو دمی به جانی ارزد		افسوس که رایگانم از دست برفت
دادار که بر ما در قسمت بگشاد		بنیاد جهان چنانکه بایست نهاد		آن که نداد از سببی خالی نیست		دانست سرو به خر نمی‌باید داد
نه هر که زمانه کار او دربندد		فریاد و جزع بر آسمان پیوندد		بسیار کسا که اندرونش چون رعد		می‌نالد و چون برق لبش می‌خندد
ای قدر بلند آسمان پیش تو خرد		گوی ظفر از هر که جهان خواهی برد		دشمن چه کری کند که خونش ریزی		از چشم عنایتش بینداز که مرد
شاها سم اسبت آسمان می‌سپرد		از کید حسود و چشم بد غم نخورد		لیکن تو جهان فضل و جود و هنری		اسبی نتواند هر که کند او ببرد
ظلم از دل و دست ملک نیرو ببرد		عادل ز زمانه نام نیکو ببرد		گر تقویت ملک بری ملک بری		ور تو نکنی هر که کند او ببرد
از می طرب افزاید و مردی خیزد		وز طبع گیا خشکی و سردی خیزد		در بادهٔ سرخ پیچ و در روی سپید		کز خوردن سبزه، روی زردی خیزد
نادان همه جا با همه کس آمیزد		چون غرقه به هر چه دید دست آویزد		با مردم زشت نام همراه مباش		کز صحبت دیگدان سیاهی خیزد
هر کس که درست قول و پیمان باشد		او را چه غم از شحنه و سلطان باشد		وان خبث که در طبیعت ثعبانست		او را به از ان نیست که پنهان باشد
هر دولت و مکنت که قضا می‌بخشد		در وهم نیاید که چرا می‌بخشد		بخشنده نه از کیسهٔ ما می‌بخشد		ملک آن خداست تا کرا می‌بخشد
بس چون تو ملک زمانه بر تخت نشاند		هر یک به مراد خویشتن ملکی راند		از جمله بماند و دور گیتی به تو داد		دریاب که از تو هم چنین خواهد ماند
نه هر که ستم بر دگری بتواند		بیباک چنانکه می‌رود می‌راند		پیداست که امر و نهی تا کی ماند		ناچار زمانه داد خود بستاند
مردان همه عمر پاره بردوخته‌اند		قوتی به هزار حیله اندوخته‌اند		فردای قیامت به گناه ایشان را		شاید که نسوزند که خود سوخته‌اند
عنقا بشد و فر هماییش بماند		زیبندهٔ تخت پادشاییش بماند		گر مه بگرفت صبح صادق بدمید		ور شمع برفت روشناییش بماند
نه هر که طراز جامه بر دوش کند		خود را ز شراب کبر مدهوش کند		بدعهد بود که یار درویشی را		در حال توانگری فراموش کند
فرزانه رضای نفس رعنا نکند		تا خیره نگردد و تمنا نکند		ابریق اگر آب تا به گردن نکنی		بیرون شدن از لوله تقاضا نکند
آن گل که هنوز نو به دست آمده بود		نشکفته تمام باد قهرش بربود		بیچاره بسی امید در خاطر داشت		امید دراز و عمر کوتاه چه سود؟
افسوس بر آن دل که سماعش نربود		سنگست و حدیث عشق با سنگ چه سود؟		بیگانه ز عشق را حرامست سماع		زیرا که نیاید به جز از سوخته دود
با گل به مثل چو خار می‌باید بود		با دشمن، دوست‌وار می‌باید بود		خواهی که سخن ز پرده بیرون نرود		در پرده روزگار می‌باید بود
جائی که درخت عیش پربار بود		در در نظر و گهر در انبار بود		آنجا همه کس یار وفادار بود		یار آن یار است که در بلا یار بود
داد طرب از عمر بده تا برود		تا ماه برآید و ثریا برود		ور خواب گران شود بخسبیم به صبح		چندانکه نماز چاشت از ما برود
دریاب کزین جهان گذر خواهد بود		وین حال به صورتی دگر خواهد بود		گر خو همه خلق زیردستان تواند		دست ملک‌الموت زبر خواهد بود
گر تیر جفای دشمنان می‌آید		دلتنگ مشو که دوست می‌فرماید		بر یار ذلیل هر ملامت کید		چون یار عزیز می‌پسندد شاید
هرکس به نصیب خویش خواهند رسید		هرگز ندهند جای پاکان به پلید		گر بختوری مراد خود خواهی یافت		ور بخت بدی سزای خود خواهی دید
درویش که حلقهٔ دری زد یک بار		دیگر غم او مخور که درها بسیار		دل تنگ مکن که بر تو می‌نالد زار		هر کو به یکی گفت بگوید به هزار
از دست مده طریق احسان پدر		تا بر بخوری ز ملک و فرمان پدر		جان پدرت از ان جهان می‌گوید		زنهار خلاف من مکن جان پدر
گر آدمیی بادهٔ گلرنگ بخور		بر نالهٔ نای و نغمهٔ چنگ بخور		گر بنگ خوری چو سنگ مانی بر جای		یکباره چو بنگ می‌خوری سنگ بخور
چون خیل تو صد باشد و خصم تو هزار		خود را به هلاک می‌سپاری هش دار		تا بتوانی برآور از خصم دمار		چون جنگ ندانی آشتی عیب مدار
چون زهرهٔ شیران بدرد نالهٔ کوس		بر باد مده جان گرامی به فسوس		با آنکه خصومت نتوان کرد بساز		دستی که به دندان نتوان برد ببوس
سودی نکند فراخنای بر و دوش		گر آدمیی عقل و هنرپرور و هوش		گاو از من و تو فراختر دارد چشم		پیل از من و تو بزرگتر دارد گوش
ای صاحب مال، فضل کن بر درویش		گر فضل خدای می‌شناسی بر خویش		نیکویی کن که مردم نیک‌اندیش		از دولت بختش همه نیک آید پیش
بوی بغلت می‌رود از پارس به کیش		همسایه به جان آمد و بیگانه و خویش		و استاد تو را از بغل گنده خویش		بوی تو چو مشک و زعفران باشد پیش
تا دل ز مراعات جهان برکندم		صد نعمت را به منتی نپسندم		هر چند که نو آمده‌ام از سر ذوق		بر کهنه جهان چون گل نو می‌خندم
چون ما و شما مقارب یکدگریم		به زان نبود که پردهٔ هم ندریم		ای خواجه تو عیب من مگو تا من نیز		عیب تو نگویم که یک از یک بتریم
تنها ز همه خلق و نهان می‌گریم		چشم از غم دل به آسمان می‌گریم		طفل از پی مرغ رفته چون گریه کند		بر عمر گذشته همچنان می‌گریم
بشنو به ارادت سخن پیر کهن		تا کار جهان را تو بدانی سر و بن		خواهی که کسی را نرسد بر تو سخن		تو خود بنگر آنچه نه نیکوست مکن
امروز که دستگاه داری و توان		بیخی که بر سعادت آرد بنشان		پیش از تو از آن دگری بود جهان		بعد از تو از آن دگری باشد هان
با زنده‌دلان نشین و صادق نفسان		حق دشمن خود مکن به تعلیم کسان		خواهی که بر از ملک سلیمان بخوری		آزار به اندرون موری مرسان
روزی دو سه شد که بنده ننواخته‌ای		اندیشه به ذکر وی نپرداخته‌ای		زان می‌ترسم که دشمنان اندیشند		کز چشم عنایتم بینداخته‌ای
ای یار کجایی که در آغوش نه‌ای		و امشب بر ما نشسته چون دوش نه‌ای		ای سر روان و راحت نفس و روان		هر چند که غایبی فراموش نه‌ای
گر کان فضائلی وگر دریایی		بی‌راحت خلق باد می‌پیمایی		ور با همه عیبها کریم آسایی		عیبت هنرست و زشتیت زیبایی
گر سنگ همه لعل بدخشان بودی		پس قیمت سنگ و لعل یکسان بودی		گر در همه چاهی آب حیوان بودی		دریافتنش بر همه آسان بودی
فردا که به نامهٔ سیه درنگری		بس دست تحسر که به دندان ببری		بفروخته دین به دنیی از بیخبری		یوسف که به ده درم فروشی چه خری؟
گویند که دوش شحنگان تتری		دزدی بگرفتند به صد حیله‌گری		امروز به آویختنش می‌بردند		می‌گفت رها کن که گریبان ندری
آیین برادری و شرط یاری		آن نیست که عیب من هنر پنداری		آنست که گر خلاف شایسته روم		از غایت دوستیم دشمن داری
تا کی به جمال و مال دنیا نازی		آمد گه آنکه راه عقبی سازی		ای دیر نشسته وقت آنست که جای		یک چند به نوخاستگان پردازی
ای غایب چشم و حاضر دل چونی؟		وی شاخ گل شکفته در گل چونی؟		یک بار نگویی به رفیقان وداع		کاخر تو در آن اول منزل چونی؟
در مرد چو بد نگه کنی زن بینی		حق باطل و نیکخواه دشمن بینی		نقش خود تست هر چه در من بینی		با شمع درآ که خانه روشن بینی
تا دل به غرور نفس شیطان ندهی		کز شاخ بدی کس نخورد بار بهی		الا که ذخیرهٔ قیامت بنهی		ور نه نشود اسه پر از دیگ تهی
انا دلادل ابنة الکرم لابنا الکرام		اجلب الراحة والراح لقلب المستهام		اکتفی رشف الثنایا بعد اهلاک الضرام		هکذا یا طالب الوصل احتمل ضیق الغرام
متی حللت به شیراز یا نسیم الصبح		خذالکتاب و بلغ سلامی الاحباب		اگر چه صبر من از روی دوست ممکن نیست		همی کنم به ضرورت چو صبر ماهی از آب
گر مرا بی‌تو در بهشت برند		دیده از دیدنش بخواهم دوخت		کاین چنینم خدای وعده نکرد		که مرا در بهشت باید سوخت
گفتم چه کرده‌ام که نگاهم نمی‌کنی؟		وآن دوستی که داشتی اول چرا کم است؟		گفتا به جرم آنکه به هفتاد سالگی		سودای سور می‌پزی و جای ماتم است
خوب را گو پلاس در بر کن		که همان لعبت نگارینست		زشت را گو هزار حله بپوش		که همان مرده‌شوی پارینست
در قطرهٔ باران بهاری چه توان گفت؟		در نافهٔ آهوی تتاری چه توان گفت؟		گر در همه چیزی صفت و نعت بگنجد		در صورت و معنی که تو داری چه توان گفت؟
سخن عشق حرامست بر آن بیهده گوی		که چو ده بیت غزل گفت مدیح آغازد		حبذا همت سعدی و سخن گفتن او		که ز معشوق به ممدوح نمی‌پردازد
من بگویم ندیده‌ام دهنی		کز دهان تو تنگتر باشد		تنگتر زین دهان فراخ ولیک		نه همه تنگها شکر باشد
کوه عنبر نشسته بر زنخش		راست گویی بهیست مشک‌آلود		گر به چنگال صوفیان افتد		ندهندش مگر به شفتالود
تو آن نه‌ای که به جور از تو روی برپیچند		گناه تست و من استاده‌ام به استغفار		مرا غبار تو هرگز اثر کند در دل		که خاکپای توام؟ خاک را چه غم ز غبار؟
بس ای غلام بدیع‌الجمال شیرین‌کار		که سوز عشق تو انداخت در جهان آتش		به نفط گنده چه حاجت که بر دهان گیری		تو را خود از لب لعلست در دهان آتش
آن پریروی که از مرد و زن و پیر و جوان		هر که بینی دم صاحبنظری می‌زندش		آستینم زد و از هوش برفتم در حال		راست گفتند که دیوانه پری می‌زندش
مرا به صورت شاهد نظر حلال بود		که هرچه می‌نگرم شاهدست در نظرم		دو چشم در سر هر کس نهاده‌اند ولی		تو نقش بینی و من نقشبند می‌نگرم
هزار بوسه دهد بت‌پرست بر سنگی		که ضر و نفع محالست ازو نشان دادن		تو بت! ز سنگ نه‌ای بل ز سنگ سخت‌تری		که بر دهان تو بوسی نمی‌توان دادن!
کسی ملامتم از عشق روی او می‌کرد		که خیره چند شتابی به خون خود خوردن؟		ازو بپرس که دارد اسیر بر فتراک		ز من مپرس که دارم کمند در گردن
چند گویی که مهر ازو بردار		خویشتن را به صبر ده تسکین		کهربا را بگوی تا نبرد		چه کند کاه پاره‌ای مسکین؟
بر آن گلیم سیاهم حسد همی آید		که هست در بر سیمین چون صنوبر او		گلیم بین که در آن بر، چه عیش می‌راند		سیه گلیمی من بین که دورم از بر او
وه که چه آزار بود من از مهر تو		لیک چو باز آمدی آن همه برداشتی		سر چو برآورد صبح بپوشد گناه		روز همه روز جنگ شب همه شب آشتی
خداوندیست تدبیر جهان را		بری از شبه و مثل و جنس و همتا		اگر روزی مرادت بر نیارد		جزع سودی ندارد صبر کن تا
مظلوم دست بستهٔ مغلوب را بگوی		تا چشم بر قضا کند و صبر بر جفا		کاین دست بسته را بگشایند عاقبت		وان گشاده باز ببندند بر قفا
سپاس دار خدای لطیف دانا را		که لطف کرد و به هم برگماشت اعدا را		همیشه باد خصومت جهود و ترسا را		که مرگ هر دو طرف تهنیت بود ما را
سخن به ذکر تو آراستن مراد آنست		که پیش اهل هنر منصبی بود ما را		وگرنه منقبت آفتاب معلومست		چه حاجتست به مشاطه روی زیبا را
طریق و رسم صاحبدولتانست		که بنوازند مردان نکو را		دگر چون با خداوندان بقا داد		نکو دارند فرزندان او را
هر که در بند تو شد بستهٔ جاوید بماند		پای رفتن به حقیقت نبود بندی را		بندگان شکر خداوند بگویند ولیک		چه توان گفت کرمهای خداوندی را
مباش غره به گفتار مادح طماع		که دام مکر نهاد از برای صید نصیب		امیر ظالم جاهل که خون خلق خورد		چگونه عالم و عادل شود به قول خطیب
به سکندر نه ملک ماند و نه مال		به فریدون نه تاج ماند و نه تخت		بیش از آن کن حساب خود که تو را		دیگری در حساب گیرد سخت
چو خویشتن نتواند که می‌خورد قاضی		ضرورتست که بر دیگران بگیرد سخت		که گفت پیرزن از میوه می‌کند پرهیز؟		دروغ گفت که دستش نمی‌رسد به درخت
چنین که هست نماند قرار دولت و ملک		که هر شبی را بی‌اختلاف روزی هست		چو دست دست تو باشد دراز چندان کن		که دست دست تو باشد اگر بگردد دست
علاج واقعه پیش از وقوع باید کرد		دریغ سود ندارد چو رفت کار از دست		به روزگار سلامت سلاح جنگ بساز		وگرنه سیل چو بگرفت، سد نشاید بست
به راه راست توانی رسید در مقصود		تو راست باش که هر دولتی که هست تو راست		تو چوب راست بر آتش دریغ می‌داری		کجا به آتش دوزخ برند مردم راست
گر اهل معرفتی هر چه بنگری خوبست		که هر چه دوست کند همچو دوست محبوبست		کدام برگ درختست اگر نظر داری		که سر صنع الهی برو نه مکتوبست
امید خلق برآور چنانکه بتوانی		به حکم آنکه تو را هم امید مغفرتست		که گر ز پای درآیی بدانی این معنی		که دستگیری درماندگان چه مصلحتست
هرگز پر طاووس کسی گفت که زشتست؟		یا دیو کسی گفت که رضوان بهشتست؟		نیکی و بدی در گهر خلق سرشتست		از نامه نخوانند مگر آنچه نوشتست
مرکب از بهر راحتی باشد		بنده از اسب خویش در رنجست		گوشت قطعا بر استخوانش نیست		راست خواهی چو اسب شطرنجست
در چشمت ار حقیر بود صورت فقیر		کوته نظر مباش که در سنگ گوهرست		کیمخت نافه را که حقیرست و شوخگن		قیمت بدان کنند که پر مشک اذفرست
دست بر پشت مار مالیدن		به تلطف نه کار هشیارست		کان بداخلاق بی‌مروت را		سنگ بر سر زدن سزاوار است
گر سفیهی زبان دراز کند		که فلانی به فسق ممتازست		فسق ما بی‌بیان یقین نشود		و او به اقرار خویش غمازست
هرگز به مال و جاه نگردد بزرگ نام		بدگوهری که خبث طبیعیش در رگست		قارون گرفتمت که شوی در توانگری		سگ نیز با قلادهٔ زرین همان سگست
ره نمودن به خیر ناکس را		پیش اعمی چراغ داشتنست		نیکویی با بدان و بی‌ادبان		تخم در شوره‌بوم کاشتنست
دشمن اگر دوست شود چند بار		صاحب عقلش نشمارد به دوست		مار همانست به سیرت که هست		ورچه به صورت به در آید ز پوست
دهل را کاندرون زندان بادست		به گردون می‌رسد فریادش از پوست		چرا درد نهانی برد باید؟		رها کن تا بداند دشمن و دوست
خواست تا عیبم کند پروردهٔ بیگانگان		لاغری بر من گرفت آن کز گدایی فربهست		گرچه درویشم بحمدالله مخنث نیستم		شیر اگر مفلوج باشد همچنان از سگ بهست
ای نفس چون وظیفهٔ روزی مقررست		آزاد باش تا نفسی روزگار هست		از پیری و شکستگیت هیچ باک نیست		چون دولت جوان خداوندگار هست
در سرای به هم کرده از پس پرده		مباش غره که هیچ آفریده واقف نیست		از آن بترس که مکنون غیب می‌داند		گرش بلند بخوانی وگر نهفته یکیست
شهی که پاس رعیت نگاه می‌دارد		حلال باد خراجش که مزد چوپانیست		وگرنه راعی خلقست زهرمارش باد		که هر چه می‌خورد او جزیت مسلمانیست
صاحب کمال را چه غم از نقص مال و جاه		چون ماه پیکری که برو سرخ و زرد نیست		مردی که هیچ جامه ندارد به اتفاق		بهتر ز جامه‌ای که درو هیچ مرد نیست
ضرورتست به توبیخ با کسی گفتن		که پند مصلحت آموز کاربندش نیست		اگر به لطف به سر می‌رود به قهر مگوی		که هر چه سر نکشد حاجت کمندش نیست
اگر خود بردرد پیشانی پیل		نه مردست آنکه در وی مردمی نیست		بنی آدم سرشت از خاک دارد		اگر خاکی نباشد آدمی نیست
بیا که پرده برانداختم ز صورت حال		من آن نیم که سخن در غلاف خواهم گفت		دعای خیر تو گویم گرم نواخت کنی		وگر خلاف کنی بر خلاف خواهم گفت
چه سود از دزدی آنگه توبه کردن		که نتوانی کمند انداخت بر کاخ		بلند از میوه گو کوتاه کن دست		که کوته خود ندارد دست بر شاخ
شنیدم که بیوه‌زنی دردمند		همی گفت و رخ بر زمین می‌نهاد		هر آن کدخدا را که بر بیوه‌زن		ترحم نباشد زنش بیوه باد
بر تربت دوستان ماضی		بگذشت بسی ز بوستان باد		گر بر سر خاک ما رود نیز		سهلست بقای دوستان باد
بیا بگوی که پرویز از زمانه چه خورد		برو بپرس که خسرو ازین میانه چه برد		گر او گرفت خزاین به دیگران بگذاشت		ورین گرفت ممالک به دیگران بسپرد
جوشن بیار و نیزه و بر گستوان ورد		تا روی آفتاب معفر کنم به گرد		گر بردبار باشی و هشیار و نیکمرد		دشمن گمان برد که بترسیدی از نبرد
خون دار اگرچه دشمن خردست زینهار		مهمل رها مکن که زمانش بپرورد		تا کعب کودکی بود آغاز چشمه سار		چون پیشتر رود ز سر مرد بگذرد
در جهان با مردمان دانی که چون باید گذاشت		آن قدر عمری که دارد مردم آزاد مرد؟		کاستینها تر کنند از بهر او از آب گرم		فی‌المثل گر بگذرد بر دامنش از باد سرد
مرد دیگر جوان نخواهد بود		پیریش هم بقا نخواهد کرد		چون درخت خزان که زرد شود		کاشکی همچنان بماندی زرد
ملک ایمن درخت بارورست		زو قناعت به میوه باید کرد		چون ز بیخش برآورد نادان		میوه یک بار بیش نتوان خورد
آن را که تو دست پیش داری		کس تیغ بلا زدن نیارد		ما را که تو بی‌گنه بکشتی		کس نیست که دست پیش دارد
تو خود جفا نکنی بی‌گناه بر بنده		وگر کنی سر تسلیم بر زمین دارد		به نیشی از مگس نحل برنشاید گشت		از آنکه سابقهٔ فضل انگبین دارد
دیو اگر صومعه داری کند اندر ملکوت		همچو ابلیس همان طینت ماضی دارد		ناکسست آنکه به دراعه و دستار کسست		دزد دزدست وگر جامهٔ قاضی دارد
طمع خام که سودی بکنم		سود، سرمایه به یک بار ببرد		خر دعا کرد که بارش ببردند		سیل بگرفت و خر و بار ببرد
شد غلامی به جوی کاب آرد		آب جوی آمد و غلام ببرد		دام هر بار ماهی آوردی		ماهی این بار رفت و دام ببرد
من هرگز آب چاه ندیدم چنین مداد		بر یک ورق نویس که بر هفت بگذرد		نی نی ورق چه باشد و کیمخت گوسفند		از چرم گاو از سپر جفت بگذرد
دانی که بر نگین سلیمان چه نقش بود		دل در جهان مبند که با کس وفا نکرد		خرم تنی که حاصل عمر عزیز را		با دوستان بخورد و به دشمن رها نکرد
از دست تهی کرم نیاید		هر چند دلش جواد باشد		مسکین چه کند سوار چالاک		چون اسب نه بر مراد باشد
کسی به حمد و ثنای برادران عزیز		ز عیب خویش نباید که بیخبر باشد		ز دشمنان شنو ای دوست تا چه می‌گویند		که عیب در نظر دوستان هنر باشد
کاملانند در لباس حقیر		همچو لؤلؤ که در صدف باشد		ای که در بند آب حیوانی		کوزه بگذار تا خزف باشد
سخن گفته دگر باز نیاید به دهن		اول اندیشه کند مرد که عاقل باشد		تا زمانی دگر اندیشه نباید کردن		که چرا گفتم و اندیشهٔ باطل باشد
اگر صد دفتر شیرین بخوانی		گرانجان لایق تحسین نباشد		مزاح و خنده کار کودکانست		چو ریش آمد زنخ شیرین نباشد
خر به سعی آدمی نخواهد شد		گرچه در پای منبری باشد		و آدمی را که تربیت نکنند		تا به صد سالگی خری باشد
تشنهٔ سوخته در چشمهٔ روشن چو رسید		تو مپندار که از سیل دمان اندیشد		ملحد گرسنه و خانهٔ خالی و طعام		عقل باور نکند کز رمضان اندیشد
هیچ دانی که آب دیدهٔ پیر		از دو چشم جوان چرا نچکد؟		برف بر بام سالخوردهٔ ماست		آب در خانهٔ شما نچکد
دوستان سخت پیمان را ز دشمن باک نیست		شرط یار آنست کز پیوند یارش نگسلد		صد هزاران خیط یکتو را نباشد قوتی		چون به هم برتافتی اسفندیارش نگسلد
حریف عمر به سر برده در فسوق و فجور		به وقت مرگ پشیمان همی خورد سوگند		که توبه کردم و دیگر گنه نخواهم کرد		تو خود دگر نتوانی به ریش خویش مخند
یاد دارم ز پیر دانشمند		تو هم از من به یاد دار این پند		هر چه بر نفس خویش نپسندی		نیزبر نفس دیگری مپسند
بسا بساط خداوند ملک دولت را		که آب دیدهٔ مظلوم در نور داند		چو قطره قطرهٔ باران خرد بر کهسار		که سنگهای درشت از کمر بگرداند
وفا با هیچکس کردست گیتی		که با ما بر قرار خود بماند؟		چو می‌دانی که جاویدان نمانی		روا داری که نام بد بماند؟
هر که مقصود و مرادش خور و خوابست از عمر		حیوانیست که بالاش به انسان ماند		هر چه داری بده و دولت معنی بستان		تا چو این نعمت ظاهر برود آن ماند
چو دولت خواهد آمد بنده‌ای را		همه بیگانگانش خویش گردند		چو برگردید روز نیکبختی		در و دیوار بر وی نیش گردند
بسیار برفتند و به جایی نرسیدند		ارباب فنون با همه علمی که بخواندند		توفیق سعادت چو نباشد چه توان کرد؟		ابلیس براندند و برو کفر براندند
تا سگان را وجود پیدا نیست		مشفق و مهربان یکدگرند		لقمه‌ای در میانشان انداز		که تهیگاه یکدگر بدرند
اگر خونی نریزد شاه عالم		بسا خونا که در عالم بریزند		بباید کشت هر یکچند گرگی		به زاری تا دگر گرگان گریزند
نکنی دفع ظالم از مظلوم		تا دل خلق نیک بخراشند		تا تو با صید گرگ پردازی		گوسفندان هلاک می‌باشند
ز دور چرخ چه نالی ز فعل خویش بنال		که از گزند تو مردم هنوز می‌نالند		نگفتمت که چو زنبور زشتخوی مباش		که چون پرت نبود پای در سرت مالند
نفس ظالم، مثال زنبورست		که جهانش ز دست می‌نالند		صبر کن تا بیوفتد روزی		که همه پای بر سرش مالند
آسیا سنگ ده هزار منی		به دور مرد از کمر بگردانند		لیکن از زیر به زبر بردن		به هزار آدمیش نتوانند
بدین الحان داودی عجب نیست		که مرغان هوا حیران بمانند		خدای این حافظان ناخوش آواز		بیامرزاد اگر ساکن بخوانند
چو نیکبخت شدی ایمن از حسود مباش		که خار دیدهٔ بدبخت نیکبختانند		چو دستشان نرسد لاجرم به نیکی خویش		بدی کنند به جای تو هر چه بتوانند
رسم و آیین پادشاهانست		که خردمند را عزیز کنند		وز پس عهد او وفاداری		با خردمندزاده نیز کنند
نشان آخر عهد و زوال ملک ویست		که در مصالح بیچارگان نظر نکند		به دست خویش مکن خانگاه خود ویران		که دشمنان تو با تو ازین بتر نکند
آنکه در حضرت بیچون تو قربی دارد		گر جهانی به هم آید به بعیدش نکنند		وآنکه در نامهٔ او خامهٔ بدبختی تست		گر همه خلق بکوشند سعیدش نکنند
دامن آلوده اگر خود همه حکمت گوید		به سخن گفتن زیباش بدان به نشوند		وآنکه پاکیزه رود گر بنشیند خاموش		همه از سیرت زیباش نصیحت شنوند
آدمی‌سان و نیک محضر باش		تا تو را بر دواب فضل نهند		تو به عقل از دواب ممتازی		ورنه ایشان به قوت از تو بهند
رحمت صفت خدای باقیست		و آن را که خدای برگزیند		گر جرم و خطای ما نباشد		پس عفو تو بر کجا نشیند؟
ناکسان را فراستیست عظیم		گرچه تاریک طبع و بدخویند		چون دو کس مشورت برند به هم		گویند این عیب من همی گویند
امیر ما عسل از دست خلق می‌نخورد		که زهر در قدح انگبین تواند بود		عجب که در عسل از زهر می‌کند پرهیز		حذر نمی‌کند از تیر آه زهرآلود
خواهی از دشمن نادان که گزندت نرسد		رفق پیش آر و مدارا و تواضع کن و جود		کهن سخت که بر سنگ صلابت راند		نتواند که لطافت نکند با داود
مرغ جایی که علف بیند و چیند گردد		مرد صاحبنظر آنجا که وفا بیند و جود		سفله گو روی مگردان که اگر قارونست		کس ازو چشم ندارد کرم نامعهود
هزار سال به امید تو توانم بود		اگر مراد برآید هنوز باشد زود		اگر مراد نیابم مرا امید بسست		نه هر که رفت رسید و نه هر که گفت شنود
هر که بر روی زمین مهلت عیشی دارد		ای بسا روز که در زیر زمین خواهد بود		کشتی آرام نگیرد که بود بر سر آب		تا جهان بر سر آبست چنین خواهد بود
گر خردمند از اوباش جفایی بیند		تا دل خویش نیازارد و درهم نشود		سنگ بی‌قیمت اگر کاسهٔ زرین بشکست		قیمت سنگ نیفزاید و زر کم نشود
نه آدمیست که در خرمی و مجموعی		به خستگان پراکنده بر نبخشاید		گلیم خویش برآرد سیه گلیم از آب		وگر گلیم رفیق آب می‌برد شاید
روز گم گشتن فرزند مقادیر قضا		چاه دروازهٔ کنعان به پدر ننماید		باش تا دست دهد دولت ایام وصال		بوی پیراهنش از مصر به کنعان آید
یکی نصیحت درویش‌وار خواهم کرد		اگر موافق شاه زمانه می‌آید		اگرچه غالبی از دشمن ضعیف بترس		که تیر آه سحر با نشانه می‌آید
ای غره به رحمت خداوند		در رحمت او کسی چه گوید		هر چند مثرست باران		تا دانه نیفکنی نروید
بندگان را ز حد به در منواز		این سخن سهل تستری گوید		کانکه با خود برابرش کردی		بیم باشد که برتری جوید
به قفل و پرهٔ زرین همی توان بستن		زبان خلق و به افسون دهان شیدا مار		تبرک از در قاضی چو بازش آوردی		دیانت از در دیگر برون شود ناچار
حدیث وقف به جایی رسید در شیراز		که نیست جز سلسل البول را در او ادرار		فقیه گرسنه تحصیل چون تواند کرد		مگر به روز گدایی کند، به شب تکرار
چو رنج برنتوانی گرفتن از رنجور		قدم ز رفتن و پرسیدنش دریغ مدار		هزار شربت شیرین و میوهٔ مشموم		چنان مفید نباشد که بوی صحبت یار
عنکبوت ضعیف نتواند		که رود چون درندگان به شکار		رزق او را پری و بالی داد		تا به دامش دراوفتد ناچار
فریاد پیرزن که برآید ز سوز دل		کیفر برد ز حملهٔ مردان کارزار		همت هزار بار از ان سخت‌تر زند		ضربت، که شیر شرزه و شمشیر آبدار
نگین ختم رسالت پیمبر عربی		شفیع روز قیامت محمد مختار		اگر نه واسطهٔ موی و روی او بودی		خدای خلق نگفتی قسم به لیل و نهار
هاونا گفتم از چه می‌نالی		وز چه فریاد می‌کنی هموار		گفت خاموش چون شوم سعدی		کاین همه کوفت می‌خورم از یار
هر که خیری کرد و موقوفی گذاشت		رسم خیرش همچنان بر جای دار		نام نیک رفتگان ضایع مکن		تا بماند نام نیکت یادگار
هر که مشهور شد به بی‌ادبی		دگر از وی امید خیر مدار		آب کز سرگذشت در جیحون		چه بدستی، چه نیزه‌ای، چه هزار
گر بشنوی نصیحت مردان به گوش دل		فردا امید رحمت و عفو خدای دار		بشنو که از سعادت جاوید برخوری		ور نشنوی خذوه فغلوه پای دار
دل منه بر جهان که دور بقا		می‌رود همچو سیل سر در زیر		پیر دیگر جوان نخواهد شد		پیریش نیز هم نماند دیر
جزای نیک و بد خلق با خدای انداز		که دست ظلم نماند چنین که هست دراز		تو راستی کن و با گردش زمانه بساز		که مکر هم به خداوند مکر گردد باز
گروهی از سر بی‌مغز بیخبر گویند		بریده به سر بدگوی تا نگوید راز		من این ندانم، دانم تأمل اولیتر		که تره نیست که چون برکنی بروید باز
هر چه می‌کرد با ضعیفان دزد		شحنه با دزد باز کرد امروز		ملخ آمد که بوستان بخورد		بوستانبان ملخ بخورد امروز
پدر که جان عزیزش به لب رسید چه گفت؟		یکی نصیحت من گوش دار جان عزیز		به دوست گرچه عزیزست راز دل مگشای		که دوست نیز بگوید به دوستان عزیز
ملکداری با دیانت باید و فرهنگ و هوش		مست و غافل کی تواند؟ عاقل و هشیار باش		پادشاهان پاسبانانند خفتن شرط نیست		یا مکن، یا چون حراست می‌کنی بیدار باش
پادشاهان پاسبانانند مر درویش را		پند پیران تلخ باشد بشنو و بدخو مباش		چون کمند انداخت دزد و رخت مسکینی ببرد		پاسبان خفته خواهی باش و خواهی گو مباش
پروردگار خلق خدایی به کس نداد		تا همچو کعبه روی بمالند بر درش		از مال و دستگاه خداوند قدر و جاه		چون راحتی به کس نرسد خاک بر سرش
مشمر برد ملک آن پادشاه		که وی را نباشد خردمند پیش		خردمند گو پادشاهش مباش		که خود پاشاهست بر نفس خویش
مگسی گفت عنکبوتی را		کاین چه ساقست و ساعد باریک		گفت اگر در کمند من افتی		پیش چشمت جهان کنم تاریک
پیدا شود که مرد کدامست و زن کدام		در تنگنای حلقهٔ مردان به روز جنگ		مردی درون شخص چو آتش در آهنست		و آتش برون نیاید از آهن مگر به سنگ
خواجه تشریفم فرستادی و مال		مالت افزون باد و خصمت پایمال		هر به دیناریت سالی عمر باد		تا بمانی ششصد و پنجاه سال
کسان که تلخی حاجت نیازمودستند		ترش کنند و بتابند روی از اهل سؤال		تو را که می‌شنوی طاقت شنیدن نیست		قیاس کن که درو خود چگونه باشد حال؟
خطاب حاکم عادل مثال بارانست		چه در حدیقهٔ سلطان چه بر کنیسهٔ عام		اگر رعایت خلقست منصف همه باش		نه مال زید حلالست و خون عمر و حرام
ضرورتست که آحاد را سری باشد		وگرنه ملک نگیرد به هیچ روی نظام		به شرط آنکه بداند سر اکابر قوم		که بی‌وجود رعیت سریست بی‌اندام
مراد و مطلب دنیا و آخرت نبرد		مگر کسی که جوانمرد باشد و بسام		تو نیکنام شوی در زمانه ورنه بسست		خدای عز وجل رزق خلق را قسام
طبیب و تجربت سودی ندارد		چو خواهد رفت جان از جسم مردم		خر مرده نخواهد خاست بر پا		اگر گوشش بگیری خواجه ور دم
مردکی غرقه بود در جیحون		در سمرقند بود پندارم		بانگ می‌کرد و زار می‌نالید		که دریغا کلاه و دستارم
لحا الله بعض الناس یأتی جهالة		الی ساق محبوب یشبه بالبرد		و ساق حبیبی حین شمر ذیله		کردن حریر ممتل ورق الورد
مثل وقوفک عندالله فی ملا		یوم التغابن و استیقظ لمزدجر		یا فاعل الذنب هل ترضی لنفسک فی		قید الاساری و اخوان علی سرر
یا اسعد الناس جدا ما سعی قدم		الیک الا اراد الله اسعاده		لا یطلب الخیر الا من معادنه		و انت صاحب خیر الزم العاده
نظر که با همه داری به چشم بخشایش		درر که بر همه باری ز ابر کف کریم		مرا دوبار نوازش کن و کرم فرما		یکی به موجب خدمت یکی به حق قدیم
آن ستمدیده ندیدی که به خونخواره چه گفت		ملکا جور مکن چون به جوار تو دریم		گله از دست ستمکار به سلطان گویند		چون ستمکار تو باشی گله پیش که بریم؟
خلق در ملک خدای از همه جنسی باشد		حاکمان خرده نگیرند که ما رندانیم		گر کسی را عملی هست و امیدی دارد		ما گداییم درین ملک نه بازرگانیم
گر بدانستی که خواهد مرد ناگه در میان		جامه چندین کی تنیدی پیله گرد خویشتن		خرم آنکو خورد و بخشید و پریشان کرد و رفت		تا چنین افسون ندانی دست بر افعی مزن
نکویی بابدان کردن وبالست		ندانند این سخن جز هوشمندان		ز بهر آنکه با گرگان نکویی		بدی باشد به حال گوسفندان
پسران فلان سه بدبختند		که چهارم نزاد مادرشان		این بدست آن بتر به نام ایزد		وان بتر تر که خاک بر سرشان
خدایا فضل کن گنج قناعت		چو بخشیدی و دادی ملک ایمان		گرم روزی نماید تا بمیرم		به از نان خوردن از دست لئیمان
چو می‌دانستی افتادن به ناچار		نبایستی چنین بالا نشستن		به پای خویش رفتن به نبودی		کز اسب افتادن و گردن شکستن؟
صبر بر قسمت خدا کردن		به که حاجت به ناسزا بردن		تشنه بر خاک گرم مردن به		کاب سقای بی‌صفا خوردن
هر بد که به خود نمی‌پسندی		با کس مکن ای برادر من		گر مادر خویش دوست داری		دشنام مده به مادر من
هان ای نهاده تیر جفا در کمان حکم		اندیشه کن ز ناوک دلدوز در کمین		گر تیر تو ز جوشن فولاد بگذرد		پیکان آه بگذرد از کوه آهنین
دوران ملک ظالم و فرمان قاطعش		چندان روان بود که برآید روان او		هرگز کسی که خانه مردم خراب کرد		آباد بعد از آن نبود خاندان او
نه نیکان را بد افتادست هرگز		نه بدکردار را فرجام نیکو		بدان رفتند و نیکان هم نماندند		چه ماند؟ نام زشت و نام نیکو
جامع هفت چیز در یک روز		عجبست ار نمیرد آن دابه		سیر بریان و جوز و ماهی و ماست		تخم مرغ و جماع و گرمابه
تا تو فرمان نبری خلق به فرمان نروند		هرگزش نیک نباشد بد نیکی فرمای		ملک و دولت را تدبیر بقا دانی چیست		کو به فرمان تو باشد تو به فرمان خدای
چنان زندگانی کن ای نیکرای		به وقتی که اقبال دادت خدای		که خایند از بهرت انگشت دست		گرت بر زمین آید انگشت پای
نخواهی کز بزرگان جور بینی		عزیز من به خردان برببخشای		اگر طاقت نداری صدمت پیل		چرا باید که بر موران نهی پای؟
امید عافیت آنگه بود موافق عقل		که نبض را به طبیعت شناس بنمایی		بپرس هر چه ندانی که ذل پرسیدن		دلیل راه تو باشد به عز دانایی
خداوندان نعمت را کرم هست		ولیکن صبر به بر بینوایی		اگر بیگانگان تشریف بخشند		هنوز از دوستان خوشتر گدایی
ضمیر مصلحت اندیش هر چه پیش آید		به تجربت بزند بر محک دانایی		اگر چه رای تو در کارها بلند بود		بود بلندتر از رای هر کسی رایی
بشنو از من سخنی حق پدر فرزندی		گر به رای من و اندیشهٔ من خرسندی		چیست دانی سر دینداری و دانشمندی		آن روا دار که گر بر تو رود بپسندی
نجس ار پیرهن شبلی و معروف بپوشد		همه دانند که از سگ نتوان شست پلیدی		گرگ اگر نیز گنهکار نباشد به حقیقت		جای آنست که گویند که یوسف تو دریدی
خواستم تا زحلی گویمت از روی قیاس		بازگویم نه که صدباره ازو نحس تری		ملخ از تخم تو چیزی نتواند که خورد		ترسم از گرسنگی تخم ملخ را بخوری
غماز را به حضرت سلطان که راه داد؟		همصحبت تو همچو تو باید هنروری		امروز اگر نکوهش من کرد پیش تو		فردا نکوهش تو کند پیش دیگری
اگر ممالک روی زمین به دست آری		وز آسمان بربایی کلاه جباری		وگر خزاین قارون و ملک جم داری		نیرزد آنکه وجودی ز خود بیازاری
ای پسندیده حیف بر درویش		تا دل پادشه به دست آری		تو برای قبول و منصب خویش		حیف باشد که حق بیازاری
گر از خراج رعیت نباشدت باری		تو برگ حاشیت و لشکر از کجا آری؟		پس آنکه مملکت از رنج برد او داری		روا مدار که بر خویشتن بیازاری
دیگران در ریاضتند و نیاز		ای که در کام نعمت و نازی		چه خبر دارد از پیاده سوار		او همی تیزد و تو می‌تازی
آن مکن در عمل که در عزلت		خوار و مذموم و متهم باشی		در همه حال نیک محضر باش		تا همه وقت محترم باشی
مکافات بدی کردن حلالست		چو بی‌جرم از کسی آزرده باشی		بدی با او روا باشد ولیکن		نکویی کن که با خود کرده باشی
ز لوح روی کودک بر توان خواند		که بد یا نیک باشد در بزرگی		سرشت نیک و بد پنهان نماند		توان دانست ریحان از دو برگی
بس دست دعا بر آسمان بود		تا پای برآمدت به سنگی		ای گرگ نگفتمت که روزی		ناگه به سر افتدت پلنگی
حاجت خلق از در خدای برآید		مرد خدایی چکار بر در والی؟		راغب دنیا مشو که هیچ نیرزد		هر دو جهان پیش چشم همت عالی
نبایدت که پریشان شود قواعد ملک		نگاه دار دل مردم از پریشانی		چنانکه طایفه‌ای در پناه جاه تواند		تو در پناه دعا و نماز ایشانی
ای طفل که دفع مگس از خود نتوانی		هر چند که بالغ شدی آخر تو آنی		شکرانهٔ زور آوری روز جوانی		آنست که قدر پدر پیر بدانی
خرم تن آنکه نام نیکش		ماند پس مرگ جاودانی		اینست جزای سنت نیک		ور عادت بد نهی تو دانی
مقابلت نکند با حجر به پیشانی		مگر کسی که تهور کند به نادانی		کس این خطا نپسندد که دفع دشمن خود		توانی و نکنی و یا کنی و نتوانی
نظر به چشم ارادت مکن به صورت دنیا		که التفات نکردند به روی اهل معانی		پیاده رفتن و ماندن به از سوار بر اسپی		که ناگهت به زمین برزند چنانکه نمانی
یاران کجاوه، غم ندارند		از منقطعان کاروانی		ای ماه محفه سر فرود آر		تا حال پیادگان بدانی
چو بندگان کمر بسته شرط خدمت را		روا بود که به کمترگناه بند کنی		تو نیز بنده‌ای آخر ستیز نتوان برد		خلاف امر خداوندگار چند کنی
از من بگوی شاه رعیت نواز را		منت منه که ملک خود آباد می‌کنی		و ابله که تیشه بر قدم خویش می‌زند		بدبخت گو ز دست که فریاد می‌کنی؟
هر دم زبان مرده همی گوید این سخن		لیکن تو گوش هوش نداری که بشنوی		دل در جهان مبند که دوران روزگار		هر روز بر سری نهد این تاج خسروی
نظر کن درین موی باریک سر		که باریک بینند اهل نظر		چو تنهاست از رشته‌ای کمترست		چو پر شد ز زنجیر محکمترست
نخست اندیشه کن آنگاه گفتار		که نامحکم بود بی‌اصل دیوار		چو بد کردی مشو ایمن ز بدگوی		که بد را کس نخواهد گفت نیکوی
چو نیکو گفت ابراهیم ادهم		چو ترک ملک و دولت کرد و خاتم		نباید بستن اندر چیز و کس دل		که دل برداشتن کاریست مشکل
چه سرپوشیدگان مرد بودند		که گوی نخوت از مردان ربودند		تو با این مردی و زورآزمایی		همی ترسم که از زن کمتر آیی
نمیرد گر بمیرد نیکنامی		که در خیلش بود قائم مقامی		چو در مجلس چراغی هست اگر شمع		بمیرد، همچنان روشن بود جمع
هیچ دانی که چیست دخل حرام		یا کدامست خرج نافرجام		به گدایی فراهم آوردن		پس به شوخی و معصیت خوردن
زخم بالای یکدگر بزنند		بخراشند و مرهمی نکنند		خار و گل درهم‌اند و ظلمت و نور		عسل و شهد و نشتر و زنبور
دانی چه بود کمال انسان		با دشمن و دوست لطف و احسان		غمخواری دوستان خدا را		دلداری دشمنان مدارا
غم نه بر دل که گر نهی بر کوه		کوه گردد ز بار غصه ستوه		جان شیرین که رنج کش باشد		تن مسکین چگونه خوش باشد؟
سخن زید نشنوی بر عمرو		تا ندانی نخست باطن امر		گر خلافی میان ایشانست		بی‌خلاف این سخن پریشانست
همه فرزند آدمند بشر		میل بعضی به خیر و بعضی شر		این یکی مور ازو نیازارد		وان دگر سگ برو شرف دارد
همه دانند لشکر و میران		که جوانی نیاید از پیران		عذر من بر عذار من پیداست		بعد ازینم چه عذر باید خواست؟
هر که را باشد از تو بیم گزند		صورت امن ازو خیال مبند		کژدمان خلق را که نیش زنند		اغلب از بیم جان خویش زنند
هر که بی‌مشورت کند تدبیر		غالبش بر غرض نیاید تیر		بیخ بی‌مشورت که بنشانی		بر نیارد به جز پشیمانی
ای پسندیده حیف بر درویش		از برای قبول و منصب خویش		تا دل پادشه به دست آری		حیف باشد که حق بیازاری
حرص فرزند آدم نادان		مثل مورچست در میدان		این یکی مرده زیر پای دواب		آن یکی دانه می‌برد به شتاب
سلطان باید که خیر درویش		خواهد، نه مراد خاطر خویش		تا او به مراد خود شتابد		درویش مراد خود بیابد
کتاب از دست دادن سست راییست		که اغلب خوی مردم بیوفاییست		گرو بستان نه پایندان و سوگند		که پایندان نباشد همچو پابند
الا تا ننگری در روی نیکو		که آن جسمست و جانش خوی نیکو		اگر شخص آدمی بودمی به دیدار		همین ترکیب دارد نقش دیوار
جوان سخت رو در راه باید		که با پیران بی‌قوت بپاید		چه نیکو گفت در پای شتر مور		که ای فربه مکن بر لاغران زور
هر که آمد بر خدای قبول		نکند هیچش از خدا مشغول		یونس اندر دهان ماهی شد		همچنان مونس الهی شد
به حال نیک و بد راضی شو ای مرد		که نتوان طالع بد را نکو کرد		چو سگ را بخت تاریکست و شبرنگ		هم از خردی زنندش کودکان سنگ
بکوش امروز تا گندم بپاشی		که فردا بر جوی قادر نباشی		تو خود بفرست برگ رفتن از پیش		که خویشان را نباشد جز غم خویش
ای خداوندان طاق و طمطراق		صحبت دنیا نمی‌ارزد فراق		اندک اندک خان و مان آراستن		پس به یک بار از سرش برخاستن
به یک سال در جادویی ارمنی		میان دو شخص افکند دشمنی		سخن چین بدبخت در یکنفس		خلاف افکند در میان دو کس
یکی را از بزرگان به محفلی اندر همی‌ستودند و در اوصاف جمیلش مبالغه می‌کردند سر بر آورد و گفت من آنم که من دانم				طاوس را به نقش و نگاری که هست خلق		تحسین کنند و او خجل از پای زشت خویش
خامشی به که ضمیر دل خویش		با کسی گفتن و گفتن که مگوی		سخنی در نهان نباید گفت		که بر انجمن نشاید گفت
امروز بکش چو می‌توان کشت		کاتش چو بلند شد جهان سوخت		کند کمان را		دشمن که به تیر می‌توان دوخت
نه عجب گر فرو رود نفسش		عندلیبی غراب هم قفسش		جفایی بیند		تا دل خویش نیازارد و درهم نشود
عالم اندر میان جاهل را		مثلی گفته اند صدیقان		شاهدی در میان کورانست		مصحفی در سرای زندیقان
آنکه در راحت و تنعم زیست		او چه داند که حال گرسنه چیست		ای که بر مرکب تازنده سواری هشدار		که خر خارکش مسکین در آب و گلست
گه اندر نعمتی مغرور و غافل		گه اندر تنگ دستی خسته و ریش		چو در سرا و ضرّا حالت این است		ندانم کی به حق پردازی از خویش
شب تاریک دوستان خدای		می‌بتابد چو روز رخشنده		از تو بکه نالم که دگر داور نیست		وز دست تو هیچ دست بالاتر نیست
فریدون گفت نقاشان چین را		که پیرامون خرگاهش بدوزند		بدان را نیک دار، ای مرد هشیار		که نیکان خود بزرگ و نیک روزند
چو دوستان تو را بر تو دل بیازارم		چه حسن عهد بود پیش نیکمردانم		بلی حقیقیت دعوی دوستی آنست		که دشمنان تو را بر تو دوست گردانم
ما نیز در دیار حقیقت، توانگریم		کالای ما چو وقت رسد، کارهای ماست		ما روی خود ز راه سعادت نتافتیم		پیران ره، بما ننمودند راه راست
از غبار فکر باطل، پاک باید داشت دل		تا بداند دیو، کاین آئینه جای گرد نیست		مرد پندارند پروین را، چه برخی ز اهل فضل		این معما گفته نیکوتر، که پروین مرد نیست
گر شمع را ز شعله رهائی است آرزو		آتش چرا به خرمن پروانه میزند		سرمست، ای کبوترک ساده دل، مپر		در تیه آز، راه تو را دانه میزند
بی رنج، زین پیاله کسی می نمی‌خورد		بی دود، زین تنور بکس نان نمیدهند		تیمار کار خویش تو خودخور، که دیگران		هرگز برای جرم تو، تاوان نمیدهند
بی‌خودی می‌گفت در پیش خدای		کای خدا آخر دری بر من گشای		رابعه آنجا مگر بنشسته بود		گفت ای غافل کی این در بسته بود
یکی پرسید ازان مجنون که تب داشت		که تب می‌گیردت مجنون عجب داشت		جوابش داد آن شوریده مجنون		که گر میرم کراگیرد تب اکنون
پدر گفتش که چیزی بایدت خواست		که آن در حضرت عزت بود راست		که گر لایق نباشد آنچه خواهی		ترا آن چیز نبوَد جز تباهی
پسر گفتش اگر جاهم حرامست		بگو تا جامِ جم باری کدامست		که گر وجدانِ جام جم عزیزست		ندانم جامِ جم باری چه چیزست
پدر بگشاد الماس زبان را		بسفت آنگه گهرهای بیان را		پسر را گفت گر داری هدایت		همه عمرت تمامست این حکایت
یکی گفتست از اهل سلامت		که گر رسوا شود خلق قیامت		عجب نیست این عجب آنست دایم		که یک تن برهد از چندین مظالم
چنین گفتست کسری باربدرا		که بی‌اندوه اگر خواهی تو خود را		حسد بیرون کن از دل شاد گشتی		ز حق راضی شو و آزاد گشتی
پسر گفتش چو آن خاتم عزیزست		بگو باری که سرّ آن چه چیزست		که گر دستم نداد آن خاتم امروز		شوم از علمِ آن باری دلفروز
پسر گفتش که درویشی بسیار		بسی باشد که آرد کافری بار		بزر چون دین و دنیا می‌شود راست		ز حق هم کیمیا هم زر توان خواست
پدر گفتش که چون زر سایه افکند		ترا از گوهر و از پایه افکند		نیاید دُنیی و دین راست هر دو		ز حق می‌دان که نتوان خواست هر دو
پسر گفت ای پدر این کیمیا چیست		که بی اودست می‌ندهد مرا زیست		بیان کیمیا کن تا بدانم		که بی آن دست می‌ندهد جهانم
عزیزی گفت من عمری درین کار		بعقد و جد در بودم گرفتار		چو پنهان می‌شدم من خود نبودم		چو پیدا می‌شدم بودم چه سودم
ای پاکی تو منزّه از هر پاکی		قُدُّوسی تو، مقدّس از ادراکی		در راهِ تو، صد هزار عالم، گردی		در کوی تو، صد هزار آدم، خاکی
در وصفِ تو، عقل، طبعِ دیوانه گرفت		جان تن زد و با عجز به هم خانه گرفت		چون شمع تجلّی تو آمد به ظهور		طاووسِ فلک، مذهبِ پروانه گرفت
ای هشت بهشت، یک نثارِ درِ تو		وی هفت سپهر، پرده دارِ درِ تو		رخ زرد و کبود جامه، خورشیدِ منیر		سرگشتهٔ ذرهٔ غبارِ درِتو
وصفت نه به اندازهٔ عقلِ کَهُن است		کز وصفِ تو هر چه گفته آمد، سَخُن است		در هر دو جهان هر گلِ وصفت که شکفت		در وادی توحیدِ تو یک خاربُن است
جان، محو شد و به هیچ رویت نشناخت		دل خون شد و قدرِ خاکِ کویت نشناخت		ای از سرّ موئی دو جهان کرده پدید!		کس در دو جهان یک سرّ‌مویت نشناخت
دل زنده شود کز تو حیاتی طلبد		جان باز رهد کز تو نجاتی طلبد		گر بر سر ذرّهای فتد سایهٔ تو		خورشید، از آن ذرّه، زکاتی طلبد
عقلی که جهان کمینه سرمایهٔ اوست		در وصفِ تو، عجز،‌برترین پایهٔ اوست		هر ذرّه که یک لحظه هوای تو گزید		حقّا که صد آفتاب در سایهٔ اوست
وصف تو که سرگشتهٔ او هر فلکی است		نه لایق سوز دل هر بی نمکی است		در جنب تو هر دو کون کی سنجد هیچ		کانجا که توئی دو کون و یک ذرّه یکی است
بر وصف تو دستِ عقل دانانرسد		و ادراکِ ضمیرِ جان بینا نرسد		عرشی که دو کون پرتوِ عَظْمَتِ اوست		موری چه عجب اگر بدانجا نرسد
ای از تو فلک بی خور و بی خواب شده		وز شوق تو سرگشته، چو سیماب، شده		هر دم ز تو صد هزار دل خون گشته		دل کیست که صد هزار جان، آب شده
خورشید، که او زیر و زبر میگردد		از تو،‌به امید یک نظر میگردد		ذوقِ شکَرِ شُکْرِ تو طوطی فلک		تا یافت، از آن وقت، به سر میگردد
عالم که فنای محض، سرمایهٔ اوست		چون شش روزهست، لطف تو، دایهٔ اوست		هر ذرّه که در سایهٔ لطف تو نشست		بر هشت بهشت، تا ابد، سایهٔ اوست
هر دل که ز لطف تو نشان یابد باز		سر رشتهٔ خوددر دوجهان یابد باز		در راه تو هر که نیم جانی بدهد		از لطف تو صد هزار جان یابد باز
هر نقطه که در دایرهٔ قسمت تست		بر حاشیهٔ مائدهٔ نعمت تست		در سینه ذرّهای اگر بشکافند		دریا دریا، جهان جهان، رحمت تست
هم گوهر بحر لطف بیپایانی		هم گنج طلسم پردهٔ دوجْهانی		بس پیدایی از آنکه بس پنهانی		بیرونِ جهانی و درونِ جانی
نه عقل به کُنْهِ لایزال تو رسد		نه فکر به غایت جمال تو رسد		در کُنْهِ کمالت نرسد هیچ کسی		کوغیر تو کس تا به کمال تو رسد
نه عقل، بدان حضرت جاوید رسد		نه جان به سراچهٔ جلال تو رسد		گر میجنبد سایه و گر اِستادست		ممکن نبود که درجمال تو رسد
آنجا که تویی هیچ مبارز نرسد		پیک نظر و عقل مُجاهِز نرسد		فی الجمله، به کنه تو که کس را ره نیست		نه هیچ کسی رسید و هرگز نرسد
نه لایق کوی تست سیری که بود		نه نیز موافقست خیری که بود		یک ذرّه خیال غیر، هرگز مگذار		کافسوس بود خیال غیری که بود
گر با تو به هم دگر نباشد چه بود		یک ذرّه به سایه در نباشد چه بود		جائی که هزار عرش یک سارَخْک است		مشتی سارَخْک اگرنباشد چه بود
ای غیر تو درهمه جهان موئی نه		جز روی تو در همه جهان روئی نه		از هر سوئی که بنگرم، در دو جهان		آن سوی توئی ولیکن آن سوئی نه
کس نیست که در دو کون ما دون تونیست		مستغرق آن حضرت بی چون تو نیست		نی نی تا کی ز کون و حضرت گفتن		بیرون تو هرچه هست بیرون تو نیست
ای پیش تو صد هزار جان یک سرِ‌موی		در قرب تو هفت آسمان یک سرِ موی		چون یک سرِ موی از دو جهان نیست پدید		جز تو نبود در دو جهان یک سرِ موی
در وصف تو عقل و دانش مانرسد		یک قطره به گرد هفت دریا نرسد		چون هژده هزار عالم آنجا که توئی		پَرِّ مگسی بود، کس آنجانرسد
در معرفت تو دم زدن نقصان است		زیراکه ترا هم به تو بتوان دانست		خورشید که روشن است بینائی او		در ذات تو چون صبحدمش تاوان است
گردون زتو، بی سر و بنی بیش نبود		وین هر دو جهان، از تو،‌تنی بیش نبود		گفتند بسی از تو بزرگان جهان		اما همه بیشک سخنی بیش نبود
یک لحظه که در گفت و شنید آئی تو		صد عالم بسته را کلید آئی تو		چیزی که پدید نیست،‌آن پنهان است		پیداتر از آنی که پدید آئی تو
بی تو به وجود آرمیدن نتوان		با تو به جز از عدم گزیدن نتوان		کاریست عجب، در تو رسیدن نتوان		وانگه ز تو یک لحظه بریدن نتوان
از بس که در انتظار تو گردون گشت		تا روز همه شب،‌ز شفق، در خون گشت		چون راه نیافت از پس و پیش به تو		در خویش به صد هزار قرن افزون گشت
در مُلکتِ تو نیست دویی، ای همه تو		ملک تو یکی است معنوی،‌ای همه تو		در سِرُّ السِّرِ جان ما میدانی		کان کُنْه که جان راست تویی، ای همه تو
یا رب! همه اسرار، تو میدانی تو		اندازهٔ هر کار، تو میدانی تو		زین سِرّ که در نهاد ما میگردد		کس نیست خبردار،‌تو میدانی تو
ذاتت ز ازل تا به ابد قائم بس		بیرون زتو جاهلند، تو عالم بس		گر دستِ طلب به حضرتت مینرسد		از حضرتِ تو تعجیم دایم بس
کو عقل که در ره تو پوید آخر		کو جان که زعزّت تو گوید آخر		پندار نگر! که ما ترا میجوییم		چون جمله توئی ترا که جوید آخر
ای عین بقا! در چه بقائی که نهای		در جای نه و کدام جانی که نهای		ای جان تو از جا و جهت مستغنی		آخر تو کجائی و کجائی که نهای
در ذات تو سالها سخن راندهایم		بسیار کتاب دیده و خواندهایم		هم با سخنِ پیرزنان آمدهایم		کای تو همه تو! جمله فرو ماندهایم
در راه تو معرفت خطا دانستیم		چه راه و چه معرفت کرا دانستیم		یک یافتن تو بود و فریاد دو کون		کاین نیست ازان دست که ما دانستیم
کو چشم که ذرّهای جمالت بیند		کو عقل که سُدَّهٔ کمالت بیند		گر جملهٔ ذرّات جهان دیده شود		ممکن نبود که در وصالت بیند
اسرار تو در حروف نتواند بود		و اعداد تو در اُلوف نتواند بود		جاوید همی هیچ کسی را هرگز		برحکمت تو وقوف نتواند بود
ای آن که ز کفر، دین، تو بیرون آری		وز خار، ترنجبین، تو بیرون آری		از گل، گل نازنین تو بیرون آری		وز کوه و کمر، نگین، تو بیرون آری
عالم که پر از حکمتِ تو میبینم		یک دایره پر نعمتِ تو میبینم		بر یکْ یک ذرّه وقف کرده همه عمر		دریا دریا قدرتِ تو میبینم
ای رحمت و جودِ بینهایت از تو		در هر جزوی هزار آیت از تو		گر جملهٔ آفاق، ضلالت گیرد		ممکن نبود به جز هدایت از تو
ای شمّهٔ لطف تو بهشت افروزی		دوزخ ز تف آتش قهرت سوزی		گرنامهٔ دردِ تو فرو باید خواند		پنجاه هزار ساله دارم روزی
هم بر کف ودود، مُلْک بتوانی راند		هم با همه، هم بی همه، بتوانی ماند		گر مُهر نهادم ازخموشی بر لب		تو نامهٔ سر به مُهر بتوانی خواند
ای آن که کمال خرده دانان دانی		خاصیتِ پیران و جوانان دانی		گردر وصفت زبانم از کار بشد		دانم که زبان بی زبانان دانی
ای آن که به حکم، ملک میرانی تو		وز دل، خطِ نانوشته، میخوانی تو		گر باتو نگویم که چگویم در دل		نا گفته وناشنیده میدانی تو
جان حمد تو از میانِ جان میگوید		مستغرق تو هر دو جهان میگوید		گر شکرِ تو این زبان نمیداند گفت		یک یک مویم به صد زبان میگوید
گر دست دهد غم تو یک دم، آن به		آن دم چو بود به ز دو عالم، آن به		چون نیست ستایش ترا هیچ زبان		هم با تو گذاشتم ترا، هم آن به
هم در بر خود خواندگان داری تو		هم از درِ خود راندگان داری تو		هم خوانده و هم رانده فرو ماندهاند		ای بس که فرو ماندگان داری تو
ای گم شده دیوانه وعاقل، در تو		سر رشتهٔ ذرّه ذرّه حاصل،‌در تو		تادر دل من صبح وصال تو دمید		گم شد دو جهان دردلم ودل در تو
هم عقل ز کُنْه تو نشان میجوید		هم فهم ترا گرد جهان میجوید		ای راحت جان ودل! عجب ماندهام		تو در دل ودل ترا به جان میجوید
چون نیست کسی در دو جهان دمسازت		کس نتواند شناخت هرگز رازت		در حاضریت ز خویش غایب شدهام		ای حاضر غایب! ز که جویم بازت
چون حاضر غایبی فغان بر چه نهم		چون از تو نشان نیست نشان بر چه نهم		آخر چو تو با منی و من با تو به هم،		این درد فراق جاودان بر چه نهم
ای خلق دو کون ذکر گویندهٔ تو		ای جملهٔ کاینات پویندهٔ تو		هرچند به کوشش نتوان در تو رسید		تو با همهای و همه جویندهٔ تو
ای آن که چنانکه مصلحت میدانی		کارکِهْ و مِهْ به مصلحت میرانی		رزّاق و نگاهدار هر حیوانی		سازندهٔ کار خلق سرگردانی
چون ذُلِّ من از من است و چون عزّ از تو		عزْ چون طلبد این دل عاجز از تو		چون هر چه که داری تو سرش پیدا نیست		قانع نشوم به هیچ هرگز از تو
گه تحفه به نالهٔ سحرگاه دهی		گه تشریفم برای یک آه دهی		زان میخواهم بیخودی خویش که تو		بیخود کنی آنگاه بخود راه دهی
در ملک دو کون پادشاهی میکن		جان و دل ما وقف الهی میکن		چون مینتوان گفت که تو زان منی		من زان توام تو هرچه خواهی میکن
ای در دلِ من نشسته جانی یا نه		از پیدایی چنین نهانی یا نه		آن چیز که هرگز بنخواهم دانست		با بنده بگو که تا تو آنی یا نه
ملکِ غم تو هر دو جهان بیش ارزد		دردِ تو شفا جاودان بیش ارزد		من خاکِ دَرِ توام، که خاکِ درِ تو		یک ذره به صد هزار جان بیش ارزد
جانا دایم میان جان بودی تو		بر خلق نه پیدا نه نهان بودی تو		دو کون بسوختیم و خاکستر آن		دادیم به باد ودرمیان بودی تو
هر قطره به کُنْهِ دُرِّ دریا نرسد		هر ذرّه به آفتاب والا نرسد		در راه تو جملهٔ قدمها برسید		تا هیچکسی در تو رسید یا نرسد
سی سال به صد هزار تک بدویدیم		تا از ره تو به درگهت برسیدیم		سی سال دگر گرد درت گردیدیم		چوبک زنِ بام و عسسِ در، دیدیم
کردم تک و پوی بی عدد بسیاری		وز گرد رهت نیافتم آثاری		گیرم که ترا مینتوان دانستن		با بنده بگو که کیستم من باری
ای خورده غم تو یک به یک چندینی		در شوق تو مَردُم و مَلَک چندینی		چون درتو نمیرسد فلک یک ذره		چه سود ز گشتن فلک چندینی
جانها چو ز شوق تو بسوزند همه		از هستی خود دیده بدوزند همه		در حضرت تو که آفتاب قدم است		جانها چو ستارگان به روزند همه
جان از طلب روی تو آبی گردد		بیداری دل پیش توخوابی گردد		گر روی تو از حجاب بیرون آید		هر ذره، به قطع، آفتابی گردد
دل خون کن اگر سَرِ بلای تو نداشت		جان بر هم سوز اگر وفای تو نداشت		گرچه دل و جان هیچ سزای تو نداشت		کفرست همی هرچه برای تو نداشت
کاری که ورای کفر و دین میدانم		آن دوستی تست، یقین میدانم		در جانِ من، آن سلسله کانداختهای		هرگز نشود گُسسته، این میدانم
هرجان که طریق پردهٔ راز نیافت		از پرده اگر یافت، جز آواز نیافت		کور است کسی که نسخهٔ یک یک چیز		در آینهٔ جمالِ تو باز نیافت
از سرِّ تو هر که با نشان خواهد بود		مشغول حضور جاودان خواهد بود		گر بی تو دمی برآید از دل امروز		فردا غم آن دوزخ جان خواهد بود
گم گشتن خود، از تونشان بس بودم		سودای توام ازتو زیان بس بودم		چند از دو جهان کز دو جهان بس بودم		اندیشهٔ تو قبلهٔ جان بس بودم
بی یادِ تو دل چو سایه در خورشید است		با یادِ تو در نهایتِ امید است		هر تخم که در زمین دل کاشتهام		جز یاد تو تخمِ حسرتِ جاوید است
چون مونسِ من ز عالم اندوه تو بود		شادی دلم به هر غم اندوه تو بود		درد دلِ اندوهگِنَم در همه عمر		گر بود مُفرِّحی، هم اندوه تو بود
ای عقل شده در صفت ذات تو پست		از حد بگذشت این همه تقصیر که هست		چبود چو به دست تست کز روی کرم		مشتی سرو پا برهنه را گیری دست
چون عفو تو میتوان مسلم کردن		تا کی ز غمِ گناه،‌ماتم کردن		دانی که تمام است ز بحر کرمت		یک قطره نثارِ هر دو عالم کردن
گر فضلِ تو عقل را یقین مینشود		زانست که تیز چشم دین مینشود		گر جملهٔ خلق را بیامرزی تو		دانم که ترا هیچ درین مینشود
یک ذره هدایتِ تو میباید و بس		یک لحظه حمایتِ تو میباید و بس		تر دامنی این همه سرگردان را		بارانِ عنایتِ تو میبایدو بس
چون دردِ تو چاره ساز آمد جان را		دردِ تو بس است این دلِ بیدرمان را		چون از سرِ فضل، ره نمایی همه را		راهی بنما اینهمه سرگردان را
جانا که به جای تو تواند بودن		دل را چه به جای تو تواند بودن		در هر دو جهان نیست کسی را ممکن		چیزی که سزای تو تواند بودن
من بی تو دمی قرار نتوانم کرد		و احسانِ تو را شمار نتوانم کرد		گر بر تنِ من زبان شود هر مویی		یک شکرِ تو از هزار نتوانم کرد
چون بیخبرم که چیست تقدیر مرا		دیوانگی آورد به زنجیر مرا		چون کار به علّت نکنی با بد و نیک		ترکِ بد و نیک گیر و بپذیر مرا
نه در صفِ صادقان قراری دارم		نه در رهِ عاشقان شماری دارم		آن در که به جز تو کس نداند بگشود		بگشای که سخت بسته کاری دارم
یا رب ما را راندهٔ درگاه مکن		حیران و فروماندهٔ این راه مکن		دانم که دمی چنانکه باید نزدیم		خواهی تو کنون حساب کن خواه مکن
روئی که به روز پنج ره میشوئیم		وز خون دو دیده گه به گه میشوئیم		زاتش بمسوز،‌تا به آبِ حسرت		بر روی تو نامهٔ گنه میشوئیم
زان روز که از عدم پدید آمدهایم		بر بیهده درگفت و شنید آمدهایم		گفتی «جمع آی!» بس پریشان شدهایم		گفتی «پاک آی!» بس پلید آمدهایم
یا رب چو به صد زاری زار آمدهایم		گر عفو کنی امیدوار آمدهایم		وز بی شرمی خویشتن پیش درت		تشویرْ خوران و شرمسار آمدهایم
ای دایرهٔ حکم تو سرگردانی		وی بادیهٔ قضای تو حیرانی		دست آلاید به خون من چون تو کسی		آخر تو توئی و من منم، میدانی
ای آن که همه گشایش بندِ منی		یاری دهِ جانِ آرزومندِ منی		گر نیکم و گرنه، بندهٔ حکمِ توام		گر فضل کنی ورنه خداوندِ منی
سیر این دل خسته کی شود ازتو مرا		ره سوی تو بسته کی شود از تو مرا		گر زانکه کشی به قهر بندم از بند		امید گسسته کی شود ازتو مرا
ای جانِ من سوخته دل زندهٔ تو		وز خجلت فعل خود سرافکندهٔ تو		بپذیر مرا که جزتو کس نیست مرا		گر نپذیری کجا رود بندهٔ تو
یا رب تو مرا مدد کن از یارِی خویش		خط برگنهم کش از نکوکاری خویش		گر برگیری دستِ کرم از سر من		هرگز نرهم ز سر نگونساری خویش
از هیبت تو این دل غم خواره بسوخت		دل خود که بود که جان بیچاره بسوخت		یا رب بمسوز این تن سرگردان را		کز آتش تشویر تو صد باره بسوخت
ای یادِ تو مرهم دل خستهٔ من		هردم غم تو همدم پیوستهٔ من		گر تونکنی یاد به لطفی که تراست		که بازگشاید این درِ بستهٔ من
یا رب غم تو چگونه تقدیر کنم		از دست بشد عمر، چه تدبیر کنم		از جرمِ من و عفوِ تو شرمم بگرفت		در بندگی تو چند تقصیر کنم
هم حلهٔ فضل در برم میداری		هر افسرِ حفظ بر سرم میداری		هر چند زمن بیش بدی میبینی		هر دم به کرم نکوترم میداری
ای بندگی تو پادشاهی کردن		کارت همه انعام الهی کردن		من، در غفلت، عمر به پایان بردم		من این کردم، تا تو چه خواهی کردن
یا رب جان را بیم گنه کاران هست		دل را شب و روز ماتم یاران هست		گفتی که به بیچارگی و عجز درآی		بیچارگی و عجز به خرواران هست
گر من به هزار اهرمن مانم باز		به زانکه به نفس خویشتن مانم باز		از من برهان مرا که درماندهام		مگذار مرا که من به من مانم باز
ای در هر دم دو صد جهان پر چاره		در وادی جست و جوی تو آواره		آتشکدهٔ دلِ مرا باز رهان		از صحبتِ نفسِ گبرِ آتش خواره
جان دردو جهان کسی بجای تو نداشت		دل دیده براه، جز برای تو نداشت		یا رب سگ نفس را به صد درد بسوز		کاین ناکس بیوفا وفای تو نداشت
هم درد توام مایهٔ درمان بودست		هم شوق توام زندگی جان بودست		تعظیم تو در دلم فراوان بودست		اما سگِ نفسم نه بفرمان بودست
یا رب! برهان زنفس دشمن صفتم		ره بیرون ده زین تن گلخن صفتم		دل خستگیم نگر که بس خسته دلم		مردانگیم ده که بسی زن صفتم
تا چند تنم پردهٔ بیچارگیم		تا کی نوشم شربت غمخوارگیم		وقت است که دست گیریم تا برهم		کز پای درافتادهٔ یکبارگیم
چون جملهٔ راه، کاروان من و تست		هر جا که سیاهیییست زان من و تست		پس پردهٔ من مدر که هر جرم که رفت		سرّیست که در پرده میان من و تست
کو دل که بلای روزگارِ تو کشد		کو جان که عقوبتِ شمارِ تو کشد		من ننگِ زنان مستحاضه شدهام		کو گردنِ امردان که بارِ تو کشد
یا رب به حجاب زین جهانم نبری		جز با ایمان به مرگ جانم نبری		جاروبِ درِ تو از محاسن کردم		تا دردوزخ موی کشانم نبری
میآیم و با دلی سیه میآیم		سرگشته و افتاده ز ره میآیم		ای پاک! ز آلودگیم پاکی ده!		کالوده به انواع گنه میآیم
یا رب چو مرا ز نفسِ خود سود نبود		و او نیز ز من به هیچ خشنود نبود		زین سگ برهان مرا درین عمرِ دراز		یک دم که رضای تو در آن بود نبود
ای هفت زمین و آسمانها ز تو پُر		چون مینشود کام و زبانها ز تو پُر		ای زندگی دلم روا میداری		من دست تهی، هر دو جهانها ز تو پُر
گر من زگنه توبه کنم بسیاری		تا تو ندهی توبه، نیم بر کاری		گر نیکم و گر بدم مسلمان توام		از کافرِ نفسم برهان یکباری
نه در بتری نه در بهی میمیرم		نه مبتدی ونه منتهی میمیرم		در من نگر،‌ای هر دو جهان خاکِ درت		کز هر دوجهان، دست تهی میمیرم
صاحب نظری که هیچ افکنده نبود		تا از نظر شفاعتش زنده نبود		سلطان دو کون وبندهٔ خاصِ حق اوست		آن بنده که خواجهتر از او، بنده نبود
صدری که ز هرچه بود برتر او بود		مقصود ز اعراض و ز جوهر او بود		آنجا که میان آب و گل بود آدم		در عالم جان و دل، پیامبر او بود
صدری که ز هر دو کون، در بیشی بود		در حضرت حق غرقهٔ بیخویشی بود		با این همه جاه و قدر و قربت، کو داشت،		از جمله تفاخرش به درویشی بود
زان پیش که نُه خیمهٔ افلاک زدند		وین خیمه به گرد تودهٔ خاک زدند		در عالم جان برابرش بنشستند		بر قصر قدم نوبت لولاک زدند
هم رحمت عالمی ز ما ارسلناک		هم مایهٔ آفرینشی از لولاک		حق کرده ندا بجانت ای گوهر پاک!		لولاک لنا لما خلقت الافلاک
آن حسن که در پردهٔ غیبست نهان		وز پرتو اوست حسن در هر دو جهان		یک ذرّه اگر شود از آن حسن عیان		ظاهر گردد صد آفتاب از یک جان
فرماندهِ ملکِ انبیا کیست تویی		مصداق تعزّ من تشا کیست تویی		روشن نظر لقد رأی کیست تویی		هم دامن خلوت دنا کیست تویی
بر درگه حق کراست این عز که تراست		وز عالم قدس این مجاهز که تراست		حقّا که نیافت هیچ پیغامبرِ حق		این منزلت و مقام و معجز که تراست
ای رحمت عالمین، رحمت از تست		عصیان از ما، چنان که عصمت از تست،		لطفی بکن و روی مگردان از ما		چون پشتی عاصیان امت از تست
در امت تو اگر مطیعی نبود،		بر پشتی چون توئی بدیعی نبود		شاید که ز بیم معصیت خون گرید		آن را که بحق چون تو شفیعی نبود
چون هست شفیع چون تو صاحب کرمی		کس را نبود در همه آفاق غمی		گر رنجه کنی از سر لطفی قدمی		کار همه عاصیان بسازی به دمی
تا هست ز انگشت تو مه را راهی		میبشکافد ماه فلک، هر ماهی		تا روز قیامت که درآید از پای		دستش گیرد چون تو شفاعت خواهی
هم چار گهر،‌ چاکر دربان تواند		هم هفت فلک، حلقهٔ ایوان تواند		جانهای جهانیان، درین حبس حواس،		اجراخور نایبان دیوان تواند
صدری که به صدق، صدر ثقلین او بود		در شرع، نخست، قُرَّة العین او بود		با خواجهٔ کاینات، در خلوت خاص		حق میگوید که ثانی اِثْنَین او بود
آن پیشروی، که شرع از او نام گرفت		دیو از بیمش جهان به یک گام گرفت		از هیبت او زلزله در خاک افتاد		وز دِرّهٔ او زلزله آرام گرفت
ای آن که حیا و حلم، قانون تو بود		قرآن ز مقام قرب، مقرون تو بود		خون تو سزا به صِبْغَةُ الله از انک		صبّاغی صِبْغَة الله از خون تو بود
صدری که گلِ طارمِ معنی او رُفت		دُرِّ صدفِ قُلزمِ تقوی او سفت		بودند دو کون سائلان درِ او		و او بود که از جمله سَلُونی او گفت
ای ماه ز حسن خلق تو یافته بهر		پر مشک ز عطرِ خُلق تو جملهٔ دهر		وز هر دو جهان کجا توان برد این قهر		کان آب حیات را بکُشتند به زهر
ای گوهر کانِ فضل و دریای علوم		وز رای تو دُرِّ دُرجِ گردون منظوم		بر هفت فلک ندید و در هشت بهشت		نُه چرخ، چو تو، پیشروِ ده معصوم
بحری که در آسمان زمین خواهد بود		آنجا وینجا همان، همین خواهد بود		از فوق العرش تاثری قطرهٔ اوست		آن دریا را قطره چنین خواهد بود
آن بحر که در یگانگی اوست یکی		یک قطره در آن بحر نسنجد فلکی		گر هژده هزار عالم افتد در وی		حقّا که از او برون نیاید سمکی
گردِ تو درآمده چنین دریایی		تو راه به یک قطره نبردی جایی		دانی که درین عالم پر سر چونی		چون در چمن بهشت نابینایی
یک روی به صد روی همی باید دید		یک چیز، ز هر سوی، همی باید دید		پس هژده هزار عالم و هرچه دروست		اندر سر یک موی، همی باید دید
راهی که همه سلوک وی باید کرد		کی، نتوان گفت از آن، و طی باید کرد		راهیست که هر قدم که بر میگیری		اول قدمت به قطع پی باید کرد
آخر روزی دلت به درگه برسد		جان تو به مقصود تو ناگه برسد		صد عالم پر ستاره میبینی تو		چون جمله به یک برج رسد ره برسد
هر چیز که هست در دو عالم کم و بیش		از جلوهگری نور اوست ای درویش!		تا جلوه همی کند همه جلوهٔ اوست		چون جلوه کند ترک، نماند پس وپیش
عالم همه گفت و گوی خود میبیند		بر سالک جست و جوی خود میبیند		هرچیز که هست جمله چون آیینهست		در دست گرفته روی خود میبیند
پیوسته دلی گرفته از غیرت باد!		در بادیهٔ یگانگی سیرت باد!		هر نقش که از پرده برون میبینی		چون پرده براوفتد، همه،‌خیرت باد!
خود را، سوی خود،‌رهگذری باید کرد		وین کار قوی نه سرسری باید کرد		هر چیز که هست هر یکی آیینهست		در آینهها جلوهگری باید کرد
هر جان که به راه رهنمون مینگرد		چل سال به دیدهٔ جنون مینگرد		چون چل بگذشت آفتابی بیند		کز روزن هر ذرّه برون مینگرد
یک چیز که آن نه یک و چیز است آن چیز		کلّی همه آنست و عزیز است آن چیز		هر چیز که جان حکم کند کاین آنست		آنست و ورای حکم نیز است آن چیز
چیزی که دمی نه تو درآنی و نه من		کیفیت آن نه تو بدانی و نه من		گر برخیزد پردهٔ پندار از پیش		او ماند و او، نه تو بمانی ونه من
آن ماه که بر هر دو جهان میتابد		در مغزِ زمین و آسمان میتابد		یک ذرّه بود در او همه روی زمین		ماهیست کز آسمانِ جان میتابد
چیزی که ورای دانش و تمییز است		چون هر چیزش مدان که چیزی نیز است		بودیست که بودها در او نابود است		چیزی است که چیزها در او ناچیز است
آن کی آید در اسم، شب خوش بادت!		نه جان بود و نه جسم، شب خوش بادت!		جز هستی و نیستی نمیدانی تو		وان نیست ازین دو قسم، شب خوش بادت!
آن بحر که هر لحظه دگرگون آید		از پرده کجا تمام بیرون آید		یک قطره از آن بحر که ما میگوییم		از هژده هزار عالم افزون آید
غوّاص در اوّل قدم از فرق کند		تا در دریا سلوک چون برق کند		دریا چو نهاد روی در باطنِ مرد		با چشم زنی هر دو جهان غرق کند
جایی که درو نه شیب ونه بالا بود		نه جسم و جهت نه جنبشِ اجزا بود		هر چیز که جُست مردِ جوینده بسی		چون آنجا شد همه تمام آنجا بود
آن بحر که دم به دم فزون میجوشد		وز حسرت او هزار خون میجوشد		گویی که به نوعی دگر و شکل دگر		هر لحظه ز هر ذرّه برون میجوشد
بحری که در او دو کون ناپیدا بود		او بود و جز او نمایش سودا بود		آن قطره که در جستن آن دریا بود		چون آنجا شد خود همه عمر آنجا بود
هر دل که درین دایرهٔ بی سر و پاست		در دریاست او ولیک در وی دریاست		هر لحظه هزار موج خیزد زین بحر		کار آن دارد که بحر بنشیند راست
هر جان که به بحر رهنمون اندوزد		بیرون رود از خویش درون اندوزد		یک ذرّه شود دو کون در دیدهٔ او		وان ذرّه ز ذرّگی برون اندوزد
تا نفس پرستی تو را غم بیش است		ور دل داری ملک تو هر دم بیش است		چه جای دو عالم است کانجا که دل است		هر ذرّه ز صد هزار عالم بیش است
هر دل که به بحرِ بینشانی افتاد		در روغنِ مغزِ زندگانی افتاد		زان کون که جای غایبان بود گذشت		در عینِ حضورِ جاودانی افتاد
آن کل که بدو جنبش اجزا دیدم		در هر جزوش دو کون پیدا دیدم		چون دریایی بی سر و بی پا دیدم		چندان که برفتم همه دریا دیدم
مرغی که بدید از می این دریا دُرد		عمری جان کند و ره سوی دریا بُرد		گفت «اینهمه آب را به تنها بخورم»		یک قطره بدو رسید و در دریا مُرد
هر جان که بجان نیست گرفتار او را		با آن دل خفته کی بود کار او را		در هر جایی که جای گیرد آن بحر		حالی بکُشد به تشنگی زار او را
صد قطره که یک آب نماید جمله		چون روی به اصحاب نماید جمله		هر بیداری که در همه عالم هست		در پرتو او خواب نماید جمله
گه جان، دل خویش، غرق خون مانده دید		گه سرگردان و سرنگون مانده دید		در دریایی که خویش گم باید کرد		چندان که درون رفت برون مانده دید
آن بحر که موجش گهر انداز آید		در سینهٔ عاشقان به صد ناز آید		یک بار درآمد و مرا بیخود کرد		این بار گمم کند اگر باز آید
چندان که تو این بحر گهر خواهی دید		بر دیده و دیده دیده ور خواهی دید		بحری است که هر باطن هر قطره از او		آرامگهِ کسی دگر خواهی دید
هر جان که به بحر رهنمون آید زود		بیرون رود از خویش و درون آید زود		یک ذرّه شود دو کون در دید‌هٔ او		و آن ذرّه ز ذرّگی برون آید زود
معنی چو ز کل به جزو بیرون آید		هر جزوی از آن جزو دگرگون آید		تا کی گویی «جزو ز کل آید»		«چون» نتوان گفت، از آن که بیچون آید
آن نور که بیرون و درون میتابد		چون است چه دانی تو که چون میتابد		گویی تو ز زیر صد هزاران پرده		چیزی به یگانگی برون میتابد
این عین مکان همان مکان است که بود		وین عین زمان همان زمان است که بود		صد جامه اگر به ذرهای در پوشند		انگشت بر او نه که همان است که بود
سریست برون زین همه اسرار که هست		نوریست جدا زین همه انوار که هست		خرسند مشو به هیچ کاری و بدانک		کاریست ورای این همه کار که هست
در دریایی که نه سر و نه پا داشت		هر قطره از او تشنگییی پیدا داشت		هر قطره اگر چه جای در دریا داشت		اما هر یک هزار استسقا داشت
کس نیست که دریا همه او را افتاد		یا جنگ و مدارا همه او را افتاد		با این همه هر ذرّه همی پندارد		کاین کار به تنها همه او را افتاد
هر چیز که آن ز نیستی در پیوست		هستند همه از می این واقعه مست		یک ذرّه اگر ز پرده بیرون آید		شهرآرایی کنند هر ذرّه که هست
آن روز که آفتاب انجم میریخت		صد عالم پر قطره ز قلزم میریخت		ناگه به کلوخ آدم اندر نگریست		زان وقت ازان کلوخ مردم میریخت
گاهی ز نو و گه ز کهن میگویند		گاهی ز کن و گه ز مکن میگویند		هر چند فراغتیست لیک از سرِ لطف		با ما به زبان ما سخن میگویند
در عالم جان نه مرد پیداست نه زن		چه عالم جان نه جان هویداست نه تن		تا کی گویی ز ما و من شرمت باد		تا چند ز ما و من که نه ماست نه من
میپرسیدی که چیست این نقش مجاز		گر بر گویم حقیقتش هست دراز		نقشیست پدید آمده از دریایی		وانگاه شده به قعر آن دریا باز
آن سیل که از قوّت خود جوشان بود		با هر چه که پیش آمدش کوشان بود		چون عاقبت کار به دریا برسید		گویی که همه عمر ز خاموشان بود
آن سر عجب نه توبدانی ونه من		حل کردن آن نه تو توانی و نه من		یک ذرّه گر آشکار گردد آن سر		یک ذرّه نه تو نیز بخوانی و نه من
حل کردن آن نه تو توانی و نه من		تدبیر به جز غصه فرو خوردن نیست		یک ذرّه نه تو نیز بخوانی و نه من		یک ذرّه مجال سر برآوردن نیست
در بادیهای که پا ز سر باید کرد		هر روز سفر نوع دگر باید کرد		ایمان برود اگر بخواهی استاد		جان گم گردد اگر سفر باید کرد
کاریست ز پیری و جوانی برتر		وز عالمِ مرگ و زندگانی برتر		سرّیست ز پردهٔ معانی برتر		جاوید ز باقی و ز فانی برتر
در بند گرهگشای میباید بود		گم ره شده رهنمای میباید بود		یک لحظه هزار سال میباید زیست		یک لحظه هزار جای میباید بود
تخمی که درو مغز جهان پنهان بود		گم بود درو دو کون و این درمان بود		هر چیز که در دو کون آنجا برسید		چون درنگرید آن چه این بود آن بود
جانی که درو تیره و روشن تو بوَد		آنجا به یقین جان تو بوَد تن تو بوَد		اینجاست که تو تویی ومن من امروز		لیکن آنجا تو تو بوَد من تو بوَد
آن قوم که دروحدت کل آن دارند		ملک دو جهان، به قطع، ایشان دارند		گرچه به عدد نظر فراوان دارند		انگار که یک تنند و صد جان دارند
چون نور منوّرِ سُبُل یابی باز		در سینهٔ خود راهِ رُسُل یابی باز		در هر یک جزو فرض کن بسیاری		تا در دلِ خود عالمِ کل یابی باز
آن راز که هست در پس صد سرپوش		سرپوش بسوز و باز کن دیده بهوش		در یک صورت اگر نمییاری دید		پس در همه صورتی همی بین و خموش
در حضرت حق، جمله ادب باید بود		تا جان باقیست، در طلب باید بود		گر در هر دم هزار دریا بکشی		کم باید کرد و خشک لب باید بود
گر تشنهٔ بحری به گهر ایمان دار		چون بحر شدی گهر میانِ جان دار		ور دریایی به جز کفی موج مزن		پس چون دریا، گوهرِ خود پنهان دار
چون بحر شدی گهر میانِ جان دار		تلخست دهانت ز شکر هیچ مپرس		پس چون دریا، گوهرِ خود پنهان دار		او بود دونده و دگر هیچ مپرس
کی پشه تواند که ثریا بیند		یا مورچهای گلشن خضرا بیند		هر قطره که همرنگ نشد دریا را		او در دریا چگونه دریا بیند
گر باخبرست مرد و گر بیخبرست		آغشتهٔ این قلزم بیپا و سر است		خورشید اگر تشنه بود نیست عجب		هر ذرّه از او هزار پی تشنهتر است
برخیز و به بحرِ عشقِ دلدار درای		مردی کن و مردانه بدین کاردرای		از هر دو جهان چو سوزنی برهنه گرد		وانگاه به بحر، سرنگونسار، درای
بحری که همه عمر به یکدم بینی		دو کَوْن درو همچو دو شبنم بینی		در نکتهٔ آن بحرنشین حاضر باش		تا دایرهٔ خویش، دو عالم بینی
گر تو دل خویش بیسیاهی بینی		یک قطره ز دریای الاهی بینی		وان نقطهٔ توحید که در جان داری		چون دایرهٔ نامتناهی بینی
گردیدهوری تو دیده بر کار انداز		جان را به یگانگی در اسرار انداز		آبی کامل بر دو جهان بند به حکم		وانگاه بگیر و در نمکسار انداز
گرچه دل تو زین همه غم تنگ شود		غم کش که ز غم مرد به فرهنگ شود		میرنج درین حبس بلا از صد رنگ		تا آنگاهت که جمله یک رنگ شود
در بند خیال غیر یک ذرّه مباش		در بحر ز خویش گم شو و قطره مباش		عالم همه آینهست و حق روی درو		تو روی نگر، به آینه غرّه مباش
تا کی خود را ز پای و سراندیشی		پیش و پس و زیر و هم زبر اندیشی		چون جمله یکیست هرچه میبینی تو		مشرک باشی گر دگری بر اندیشی
هر جان که به نور قدس پیش اندیش است		از خویش برون نیست همه در خویش است		یک ذرّه خیالِ غیر در باطن تو		تخم دو هزارکوه آتش بیش است
چون نیست ترا کار ز سودا بیرون		زان افتادی ز پرده شیدا بیرون		ای قطرهٔ افتاده به صحرا بیرون		از بهر چه آمدی ز دریا بیرون
گر پرده ز روی کار بر میداری!		اندر پس پرده لعبت بیکاری		یا هر چه که هست در جهان آینه است!		با آینهٔ جمله تویی پنداری
تا چند کنی عزیمت دریا ساز		مردانه رو و خویش به دریا انداز		گر هست روی در بُنِ دوزخ مانی		ور نیست روی خویش کجا یابی باز
هر جانی را که غرق انعام بود		در عالم بینهایت آرام بود		صد قرن اگر گام زنی در ره او		چون درنگری نخستمین گام بود
چون بدنامی به روزگاری افتد		مرد آن نبود که نامداری افتد		گر دُر خواهی ز قعرِ دریا طلبی		کان کَفْک بود که با کناری افتد
چون نیست، گر از پیش روی، پیشانت		ور راه ز پس قطع کنی پایانت		صد راه ز هر ذرّه همی برخیزد		تا خود به کدام ره درافتد جانت
ور راه ز پس قطع کنی پایانت		آن ذرّه بر آفتاب بگزینی تو		تا خود به کدام ره درافتد جانت		پس ظاهر اوست هر چه میبینی تو
گر برخیزد ز پیش چشم تو منی		بینی تو که بر محض فنا مفتتنی		حق مستغنیست لیک چون درنگری		چون نیست جز او، از که بود مستغنی
آن را که به چشم کشف پیداست یقین		او در ره مستقیم داناست بدین		گرچند هزار گونه راهست چو موی		زان جملهٔ مو، یک رسن راست ببین
بنگر بنگر، ای دل! اگر مرد رهی		تا تو ز حجاب هر دو عالم برهی		این شعبدهٔ لطیف را بر چه نهی		هم حقّه از او پُر است و هم حقّه تهی
میپنداری که حق هویدا گردد		یا پنهانیست کاشکارا گردد		چون پیدا اوست و غیر او پیدا نیست		چون غیری نیست بر که پیدا گردد
هر دیده که اسرار جهان مطلق دید		جُزْو از کُل و کُل ز کُلِّ کُلْ مشتق دید		چه جُزْو و چه کُل چون همه باید حق دید		تا حق بنبینی همه نتوان حق دید
تا چند ازین نقش برآورده که هست		تا کی ز طلسم زنده و مرده که هست		گر برخیزد ز پیش این پرده که هست		ناکرده شود به حکم هر کرده که هست
آنجا که زمین را فلکی بینی تو		بسیار زمان چو اندکی بینی تو		هرگاه که این دایره از دور استاد		حالی ازل و ابد یکی بینی تو
هر جان که ز حکم مرکز دوران رفت		مستقبل و حال و ماضیش یکسان رفت		ما را ازل و ابد یکیست ای درویش!		ما خود چو نیامدیم چون بتوان رفت
آن سالک گرم روْ که در شیب و فراز		چون شمع فرو گداخت در سوز و گداز		کلّی دلش از عالم جزوی بگرفت		یک نعره زد و به عالم کل شد باز
هان ای دل بیخبر! کجاییم بیا		از یکدیگر چرا جداییم بیا		بنگر تو که هر ذرّه که در عالم هست		فریاد همی زند که ماییم بیا
دل را نه ز آدم و نه حواست نسب		جان را نه زمین نه آسمان است طلب		نه زَهره که باد بگذرانم بر لب		نه صبر که تن زنم، زهی کار عجب!
عشق آمد و نام کفر و ایمان نگذاشت		هر پنداری که بود پنهان نگذاشت		چون درنگریست پردهٔ غیب بدید		یک ذرّه خیالِ غیر در جان نگذاشت
در عشق نماند عقل و تمییز که بود		کلی دل و جان بسوخت آن نیز که بود		چون پرتو آفتاب از پرده بتافت		ناپیدا شد چو ذرّه هر چیز که بود
آن دل که ز شوق نور اکبر میتافت		وز حق طلبی چو شمع انور میتافت		چون نیک نگاه کرد یک حضرت دید		کز هر چیزی به نوع دیگر میتافت
از بس که بدیدم ز تو اسرار عجب		خون گشت دلم از چو تو دلدار عجب		بس کز همه عالمت بجستم شب و روز		تو خود همه عالمی زهی کار عجب!
یارب چه نهان چه آشکارا که تویی		نه عقل رسد نه علم آنجا که تویی		آخر بگشای بر دل بسته دری		تا غرقه شوم در آن تماشا که تویی
هر روز به حسن بیشتر خواهی بود		هر لحظه به جلوهای دگر خواهی بود		هرگز رخ خویشتن به کس ننمایی		تا خواهی بود جلوهگر خواهی بود
جانا غمِ عشق تو بجان نتوان داد		یک ذرّه به ملک دو جهان نتوان داد		در بادیهٔ عشق تو هردل کافتاد		هرگز دیگر از او نشان نتوان داد
در راه تو گم گشت دویی اینت عجب!		مشرک چه کند یا ثنوی اینت عجب!		آنجا که تویی فناِ محضاند همه		واینجا که منم همه تویی اینت عجب!
آن دیده که توحید قوی میبیند		در عین فناِ من توی میبیند		پیوسته ز سرِّ کار نابینا باد		چشمی که درین میان دوی میبیند
جانا ز میانِ من و تو دست کراست		گر شرح دهم چنین نمیآید راست		گر من منم، از چه میندانم خود را		ور من نه منم اینهمه فریاد چراست
جانا نه یکیام نه دوام اینت عجب!		نه کهنهٔ عشقم نه نوام اینت عجب!		پیوسته نشسته میروم اینت عجب!		نه با توام و نه بیتوام اینت عجب!
دل خستهٔ سال و بستهٔ ماه نماند		فانی شد و از نیک و بد آگاه نماند		از بس که فرو رفت به اندیشهٔ تو		اندیشهٔ غیر را در او راه نماند
چون باز دلم غمِ ترا زقّه نهاد		بر پردهٔ چرخ هفتمش شقّه نهاد		ز اندیشهٔ هر دو کون آزادی، رست		کاندیشهٔ هر دو کون در حقّه نهاد
در عشق توام شادی و غم هیچ نبود		پندار وجودم چو عدم هیچ نبود		هر حیله که بود کردم و آخر کار		معلومم شد کان همه هم هیچ نبود
ماییم که نیست غیر ما، اینْت کمال!		مشغول جمال خویشتن، اینْت جمال!		میپنداری ما به تو اندر نگریم		خود کی بینیم غیر خود، اینْت محال!
چون ما به وجود خود هویدا باشیم		چون ما به وجود خود هویدا باشیم		تو هیچ نهیی ولیک میپنداری		تو هیچ نهیی ولیک میپنداری
ما را باشی بهْ که هوا را باشی		وین خلقِ ضعیفِ مبتلا را باشی		از بیخبری تو خویش رایی جمله		ما جمله ترا اگر تو ما را باشی
عمرت که میان جان و تن گرداند		یا قطرهٔ تو دُرِّ عدن گرداند		پیوسته تو میگریزی و حضرتِ ما		خواهد که تو را چو خویشتن گرداند
با خویش همیشه عشقِ خود میبازیم		وز خویشتن و جمالِ خود مینازیم		از خویش چو هیچ کس دگر نیست پدید		یک لحظه به هیچ کس نمیپردازیم
از عالمِ بیچون به سکون باید شد		خود را سوی خویش رهنمون باید شد		یک ذرّه اگر باشد و ما آن دانیم		یک لحظه ز خود بدان برون باید شد
ماییم که جز درگهِ ما درگه نیست		گرچه همه ماییم کسی آگه نیست		از خود تو به صد هزار فرسنگی دور		وز هستی ما، تا به تو، مویی ره نیست
ای آن که بلی گوی الست از مایی		در هر دو جهان بلند و پست از مایی		بندیش که ما ترا چو ماییم همه		به زانکه تو خویش را، چو هست از مایی
آن چیز کزو عالم و آدم بینم		در هجده هزار عالم آن کم بینم		میپنداری که تو تویی نی تو تویی		برخیز ز راه تات محرم بینم
ماییم که با ما نبود هیچ روا		چون هیچ نباشد نبود هیچ سزا		تو هیچ مباش تا نباشد هیچت		چون هیچ نباشی نبود هیچ ترا
با اینهمه اختلاف و تمییز که هست		ماییم همه جز همه آن نیز که هست		اسرارِ وجود ماست هرچیز که بود		اطوارِ شهود ماست هرچیز که هست
بس سرکش را کز سر مویی کُشتم		و آلوده نشد به خونِ کس انگشتم		وین کار عجب نگر که با جملهٔ خلق		رویارویم نشسته پُشتاپُشتم
گر هست دلی، ز عشق، دیوانه به است		چه عشق کدام عشق افسانه به است		روزی دو ز خانه رخت بردیم برون		با خانه شدیم زانکه هم خانه به است
صد دریا نوش کرده اندر عجبیم		تا چون دریا از چه سبب خشک لبیم		از خشک لبی همیشه دریا طلبیم		ما دریاییم خشک لب زین سببیم
این سودایی که میدواند ما را		هرگز نتوان نشاند این سودا را		گویند که خویش را فرود آر آخر		دربند چگونه آورم دریا را
زین بحر که در سینهٔ ما پیدا گشت		از پرتو آن چشم جهان بینا گشت		آن قطره  کزین پیش دلش میگفتی		امروز به خون غرقه شد و دریا گشت
دل گفت که ما چو قطرهای مسکینیم		در عمر کجا کنار دریا بینیم		آن قطره که این گفت، چو در دریا رفت		فریاد برآورد که ما خود اینیم
تا چشم دلم به نور حق بینا گشت		در دیدهٔ او دو کون ناپیدا گشت		گویی که دلم ز شوق این بحر عظیم		از تن به عرق برون شد و دریا گشت
هر دم که دلم به فکر در کار آید		هر ذرّهٔ دل منبعِ اسرار آید		هر قطره که از بحر دلم بردارم		بحری دگر از میان پدیدار آید
در قعرِ دلِ خود سفرم میباید		در عالمِ کل یک نظرم میباید		هر روز ز تشنگی راهم صد بحر		خوردم تنها و دیگرم میباید
عمری به امید در طلب بنشستیم		در فکرت کار روز و شب بنشستیم		صد بحر چو نوشیده شد از غیرت خلق		لب بستردیم و خشک لب بنشستیم
آن قطره که آب جمله از دریا خورد		پنهان شد اگرچه عالمی پیدا خورد		جانم که نفس مینزند جز بادوست		در هر نفسی هر دو جهان تنها خورد
هر گه که دلم ز پرده پیدا آید		عالم همه در جنبش و غوغا آید		دریای دلم اگر به صحرا آید		از هر موجش هزاردریا آید
در عالمِ پُر علم سفر خواهم کرد		وز عالم پُر جهل گذر خواهم کرد		در دریایی که نُه فلک غرقهٔ اوست		چو غوّاصان، قصد گهر خواهم کرد
از بس که دلم در بُنِ این قلزم گشت		یک یک مویش زِ شور چون انجم گشت		دی داشتم از جهان زبانی و دلی		امروز زبان گنگ شد و دل گم گشت
بستیم میان و خون دل بگشادیم		پندار وجود خود ز سر بنهادیم		ما را چه کنی ملامت، ای دوست که ما		در وادی بینهایتی افتادیم
زان روز که ما به زندگانی مُردیم		گوی طلب از هزار عالم بُردیم		راهی که در او هزار هشیار بسوخت		در مستی خویش و بیخودی بسپُردیم
روزی که به دریای فنا در تازم		خود را به بُنِ قعر فرو اندازم		ای دوست مرا سیر ببین اینجا در		کانجا هرگز کسی نیابد بازم
صعب است به ذرّهای نگاهی کردن		زان ذرّه رهی نامتناهی کردن		جانان چو گشاده کرد بر جان آن راه		گفتم چه کنم گفت چه خواهی کردن
تا عقل من از عقیله آزادی یافت		دل غمگین شد ولیک جان شادی یافت		در دانایی هزار جهلش بفزود		در نادانی هزار استادی یافت
در عشق دل من چو پریشانی گشت		در پای آمد بیسر و سامانی گشت		هرچند برونِ پرده حیرانی بود		چون رفت درونِ پرده سلطانی گشت
عمری به طلب در همه راهی گشتیم		با شخصِ چو کوه، همچو کاهی گشتیم		از خانه برون رفته گدایی بودیم		با خانه شدیم و پادشاهی گشتیم
روزی دو سه خانه در عدم باید داشت		روزی دو سه دروجود هم باید داشت		اکنون ز وجود و از عدم آزادیم		ما ما گشتیم از که غم باید داشت
ما روی ز هر دو کون برتافتهایم		بس سینهٔ دل به فکر بشکافتهایم		از پردهٔ هفتمین دل، یعنی جان		بیرون ز دو کون، عالمی یافتهایم
زان روز که آفتاب حضرت دیدیم		ذرات دو کون را به قربت دیدیم		وان سیمرغی که عرش در سایهٔ اوست		ما در پس کوه قاف قدرت دیدیم
از فوق، ورای آسمان بودم من		وز تحت، زمین بیکران بودم من		عمریم جهان باز همی خواند به خویش		چون در نگریستم جهان بودم من
چون من نه منم چه جان و تن باشم و بس		کان اولیتر که خویشتن باشم و بس		تا کی ز نبود و بود، چون در دو جهان		گر باشم وگرنه، همه من باشم و بس
عمرم دایم ز روز و شب بیرون است		مطلوب من از وُسْعِ طلب بیرون است		دانی تو که چیست در درونِ جانم		چیزی عجب، از چیز عجب بیرون است
با هستی و نیستیم بیگانگیست		کز هر دو شدن برون، ز مردانگیست		گر من ز عجایبی که در جان دارم		دیوانه نمیشوم، ز دیوانگیست
المنة للّه که نیم هر نفسی		مشغول، چو خلقِ بیخبر، در هوسی		گر خصم شود هر دو جهانم ندهم		با «دانمِ» خود «ندانمِ» هیچ کسی
تا شاگردم به قطع استادترم		تا بندهتر ز جمله آزادترم		کاری است عجب کار من بی سر و بُن		غمگین ترم آن زمان که دلشادترم
چیزی است عجب در دل و جانم که مپرس		مستغرق آن چیز چنانم که مپرس		زین هرچه که در کتابها میبینی		من آن بندانم، این بدانم که مپرس
ما جوهر پاک خویش بشناختهایم		پیش از اجل این خانه بپرداختهایم		از پوست برون رفتن و مرگ آزادیم		کاین پوست به زندگانی انداختهایم
امروز چو من شفیته و مجنون کیست		بر خاک فتاده، با دلی پرخون، کیست		این خود نه منم، خدای میداند و بس		تا آنگاهی که بودم و اکنون کیست
مرغ دل من ز بس که پرواز آورد		عالم عالم، جهان جهان، راز آورد		چندان به همه سوی جهان بیرون شد		کاین هر دو جهان به نقطهای باز آورد
ما را نه به شهر و نه به منزل کاری است		کافتاده چو مرغ نیم بسمل کاری است		در پردهٔ پر عجایب دل کاری است		با کس نتوان گفت که مشکل کاری است
مستم ز می عشق و خراب افتاده		برخاسته دل بیخور و خواب افتاده		در دریایی که آنست در سینهٔ ما		جان رفته و تن بر سر آب افتاده
زین راز که در سینهٔ ما میگردد		وز گردش او چرخ دو تا میگردد		نه سر دانم ز پای نه پای ز سر		کاندر سر و پا بیسر و پا میگردد
چون مرغِ دلم زین قفسِ تنگ برفت		بینقش شد و چو نقش از سنگ برفت		در هر قدمی هزار عالم طی کرد		در هر نفسی هزار فرسنگ برفت
هر روز ز چرخ بیش میخواهم گشت		گاه از پس و گه ز پیش میخواهم گشت		با عالم و خلق عالمم کاری نیست		گرد سر و پای خویش میخواهم گشت
زین پیش دم از سر جنون میزدهام		وانگه قدم از چرا و چون میزدهام		عمری بزدم این در و چون بگشادند		من خود ز درون، در برون میزدهام
من بیخبر از جان و تنم، اینت عجب!		خود میباید خویشتنم، اینت عجب!		با خود آیم با دگری آمدهام		گویی دگری است آنچه منم، اینت عجب!
چون سنگ وجود لعل شد کانم را		در میبینم قطرهٔ بارانم را		برخاست دلم چنان که ننشیند باز		از بس که فرو نشاندم جانم را
چون وصل، غمم بر غمِ هجران بفزود		بس درد که بر امید درمان بفزود		ازمعنی بینهایتم جان میکاست		چون جمله یکی گشت مرا جان بفزود
تا چند ز اندیشه به جان خواهم گشت		تا کی ز هوس گرد جهان خواهم گشت		از بس که درین جهان بدان نزدیکم		گویی که ازین جهان در آن خواهم گشت
هرگاه که در پردهٔ راز آیم من		در گرد دو کون پرده ساز آیم من		گویند کزان جهان کسی نامد باز		هر روز به چند بار باز آیم من
چندان که ز عالم پس و پیشش دیدم		آن خویش ندیدمش که خویشش دیدم		در عمر دراز آن چه بدیدم یک بار		گویی که هزار بار بیشش دیدم
خواهی که ببینی تو به پیدایی راز		خود را ز ورای عقل سودایی ساز		گویی تو که هرچه اندرو مینگرم		چشمی است به صد هزار زیبایی باز
اینجا شکرم مگس فرو میگیرد		صد واقعه پیش و پس فرو میگیرد		بنگر که به صحرا طلبد آنک او را		در هر دو جهان نفس فرو میگیرد
هر روز حجاب بیقراران بیش است		زان، درد من از قطرهٔ باران بیش است		زینجا که منم تا که بدانجا که منم		دو کون چه باشد که هزاران بیش است
دایم ز طلب کردن خود در عجبم		زیرا که زیادتست هر دم طلبم		کاریز همی کَنَم به دل در همه روز		شب آب همی برم زهی روز و شبم!
زان روز که دل پردهٔ این راز شناخت		از پردهٔ دل هزار آواز شناخت		در هر نوعی به فکر سی سال دوید		تا آنگاهی که خویش را باز شناخت
در عشق مرا عقل شد و رای نماند		جان نیز ز دست رفت و بر پای نماند		دی، مِه ز دو کون بود جولانگه فکر		امروز،‌ببین که فکر را جای نماند
چون بحر وجود روی بنمود مرا		موج آمد و باکنار زد زود مرا		در چاه حدوث کار کردم عمری		چون آب برآمد همه بربود مرا
هر جان که چو جان من گرفتار آید		پیوسته درین راه طلبکار آید		تا چند روم که هر نفس صد وادی		از هر سویم همی پدیدار آید
در قلزمِ توحید دو عالم کم گیر		هر چیز که هست قطرهای شبنم گیر		گر دامن من بماند در دست تو هم		آنگاه به دست دامنم محکم گیر
ماییم بدین پردهٔ بیرونی در		هر لحظه به صد گام دگرگونی در		اکنون به جهان به جامهٔ خونی در		رفتیم به قعر بحر بیچونی در
در وادی عشق بیقراری است مرا		سرمایهٔ این سلوک خواری است مرا		جاییست مرا مقام کانجا در سیر		هر لحظه هزار ساله زاری است مرا
آنجا که منم هیچکس آنجا نرسد		جز گرم روی همنفس آنجا نرسد		چون راند آنجا هم از آنجا خیزد		بنشین که کس از پیش و پس آنجا نرسد
صد مرحله زان سوی خرد خواهم شد		فارغ ز وجود نیک و بد خواهم شد		از زیبایی که در پس پرده منم		ای بیخبران عاشق خود خواهم شد
کس را دیدی ز خود نفور افتاده		در فرقت خویشتن صبور افتاده		فی الجمله اگر نشانِ ما میطلبی		ماییم همه ز خویش دور افتاده
عمری دل من غرقهٔ خون آمده بود		بر درگه عشق سرنگون آمده بود		از بس که زد این در وکسش درنگشاد		او بود که از برون درون آمده بود
زآنروز که دل نه شادی و نه غم دید		اقبال هزار ساله در یک دم دید		هرچند که خویش را به هستی کم دید		عالم در خویش و خویش در عالم دید
نه سوختگی شناسم و نه خامی		در مذهب من چه کام و چه ناکامی		گویی که به صد کسم نگه میدارند		ورنه بپریدمی ز بیآرامی
آرام ز جانِ حاضرم میبینم		جنبش ز دلِ مسافرم میبینم		چندان که سلوک میکنم در دل خویش		نه اولِ خود نه آخرم میبینم
چون بادیهٔ عشق، مرا پیش آمد		هر گامم ازو ز صد جهان بیش آمد		دل رفت و درین بادیه تک زد عمری		خود بادیه او بود چو با خویش آمد
آن دم که چو بحر کل شود ذات مرا		روزن گردد جملهٔ ذرات مرا		زان میسوزم، چو شمع، تا در ره عشق		یک وقت شود جملهٔ اوقات مرا
یک قطرهٔ بحرم من و یک قطره نیم		احول نیم و چو احولان غرّه نیم		گویی به زبان حال یک یک ذرّه		فریاد همی کند که من ذرّه نیم
زان گشت دلم خراب از هر ذرّه		تا برخیزد نقاب از هر ذرّه		چون پرده براوفتاد دل در نگریست		میتافت صد آفتاب از هر ذرّه
هر یک ز دگر یک نگران میبینم		بر عقل سبک سران گران میبینم		چیزی که به چشم دگران نتوان دید		گویی که به چشم دگران میبینم
در عشق نه پیدا و نه پنهانم من		محوی عجبم نه جسم نه جانم من		فی الجمله نه کافر نه مسلمانم من		در هر چه نگاه میکنم، آنم من
در عشق وجود و عدمم یک سان است		شادی و غم و بیش و کمم یک سان است		تا کی گویی که فصل خواهی یا وصل		زین هر دو مپرس کاین همم یک سان است
در عالم عشق محو و ناچیز شدیم		بالای مقام عقل و تمییز شدیم		گویی هر دم ز عالمی صد چندین		بگذاشته و اهل عالمی نیز شدیم
ای بس که چه دشوار و چه آسان مُردیم		پیدا زادیم لیک پنهان مُردیم		جانی که بدو خلق جهان زنده شدند		دیریست که تا ما زچنان جان مُردیم
در واقعهای سخت عجب افتادم		گه می مردم صریح و گه میزادم		دانی ز چه خاست این همه فریادم		کامد یادم آنچه نیاید یادم
آن وقت که گفتمی که ناشاد منم		چون دانستم که بر چه بنیاد منم		در حلقهٔ نیست هست چون زنجیری		در هم افتاده وانچه افتاده منم
تن، سایهٔ جان رنج پروردهٔ ماست		جان، گنج تن بهم برآوردهٔ ماست		از سایهٔ خویش در حجابیم همه		کز ما ما را سایهٔ ما پردهٔ ماست
آن مرغ عجب در آشیان کی گنجد		وان ماه زمین در آسمان کی گنجد		آن دانه که در دل زمین افکندند		گر شاخ زند در دو جهان کی گنجد
آن راز که پیوسته از آن میپرسم		در جان من است و از جهان میپرسم		تا هیچ کسی برون نیاید بر من		او در دل و از برون نشان میپرسم
دل سوختهٔ جمال او میبینم		جان شیفتهٔ وصال او میبینم		چندان که درین دایره برمیگردم		نقصان خود و کمال او میبینم
ما مذهبِ عشقِ روی آن مه داریم		وز هرچه جزوست دست کوته داریم		گر درگه ما بسته شود در ره عشق		در هر گامی هزاردرگه داریم
پیوسته حریفِ جان فزایم باید		چون گوی ز خود بیسر و پایم باید		چون من همه وقتی همه جایی باشم		ممکن نبود که هیچ جایم باید
بر خاک بسی نشستم از غمناکی		تا وارستم ازین حجاب خاکی		ای بس که برفت جان من در پاکی		تا درکش گشت چونی ادراکی
میآیم و بس چون خجلی میآیم		آیا ز کدام منزلی میآیم		ای اهل دل! امروز دلی در بندید		کامروز چو آشفته دلی میآیم
چون چهرهٔ خورشید وَشَش روشن تافت		آن تاب به جان رسید و پس بر تن تافت		گفتند «ترا چه بود» دانی که چه بود		چون نیست شدم هستی او بر من تافت
در محو دلم ز خویشتن مانَد باز		در توحیدم حجاب افتد آغاز		کاری که مرا فتاد با آن دمساز		کوتاه کنم قصه که کاریست دراز
از عشق تو آمدم به جان چتوان کرد		سرگشته شدم گرد جهان چتوان کرد		چیزی که ز مین و آسمان تشنه بدانْسْتْ		من سیر نمیشوم از آن چتوان کرد
گه عشق تو در میان جان دارم من		گه جان ز غم تو بر میان دارم من		آن چیز که از عشق تو آن دارم من		حقا که ز جان خود نهان دارم من
چون نیست زمانی سر خویشم بی تو		کاری است گرفته پس و پیشم بی تو		جمعیت جانم نشود مویی کم		هر چند که در تفرقه بیشم بی تو
چون دوست به دست روح، پیغامم داد		بالای دو کون برد و آرامم داد		کاری که درون پرده انجامم داد		از لطف برون پرده هم کامم داد
پیوسته دلم شیفتهٔ آن راز است		زان راز شگرف جان من با ناز است		گر محو شود جهان نیاید بسته		آن در که مرا به سوی جانان باز است
نقدی که مراست قیمتش هست بسی		آنجا نرسد هیچ گدایی نفسی		گر هر دو جهان خصم من آیند به حکم		هرگز نرسد به نقد من دست کسی
ای آن که درین حبس جهان ماندهای		در نیک و بد و سود و زیان ماندهای		من آنچه منم به سر‌ آن مشغولم		تو آنچه نهای تو آن، در آن ماندهای
گاهی بیخود، بی سر و بی پا برویم		گه بی همه اندر همه زیبا برویم		چندان که تو در خویش به عمری بروی		در بی خویشی به یک نفس ما برویم
هر سر زدهای ز سرِّ ما آگه نیست		هر بیخبری در خورِ این درگه نیست		گر مایهٔ دردی به درِ ما بنشین		ورنه سرِ خویش گیر کاینجا ره نیست
چندین که روی و نیک یا بد بینی		گر دیدهوری آن همه از خود بینی		احول که یکی دو دید اگر آن بد دید		تو زو بتری زانک یکی صد بینی
مردان می معرفت به اقبال کشند		نه همچو زنان دُردی اشکال کشند		هرچ آن به دلیل روشنت باید کرد		آبیست که از چاه به غربال کشند
آن دید بقا که جز بقا هیچ ندید		وان دید فنا که جز فنا هیچ ندید		آن دیده بود که جز عدم خلق نیافت		وان بنده بود که جز خدا هیچ ندید
میپنداری که در همه کون کسی است		کس نیست که دید تو غلط یا هوسی است		هر جوش که از ملایک و انسان خاست		در حضرت او،‌کم از خروش مگسی است
در سایهٔ فقر صد جهان، وانهمه هیچ		امّید کمال و بیمِ نقصان همه هیچ		بر برف توان بُرد پی یک یک چیز		اما چو بتافت آفتاب آن همه هیچ
با دانش او بیخبری داند بود		با غیرت او مختصری داند بود		او باشد و دیگری بود اینت محال!		تا او باشد خود دگری داند بود
در حضرت توحید پس و پیش مدان		از خویش مدان و خالی از خویش مدان		تو کژ نظری هرچه درآری به نظر		هیچ است همه نمایشی بیش مدان
گر بر در آفتاب روشن باشم		آن به که چو سایه نامعین باشم		چون هست کسی که اوست هر چیز که هست		هرگز نبود روا که من من باشم
عشقش به وجود متّهم کرد تو را		خو کردهٔ صد گونه ستم کرد تو را		چون او به وجود از تو اولیتر بود		نگرفت وجودت و عدم کرد تو را
این هر دو جهان عکس کمالی پندار		وان عکس کمال او جمالی پندار		وین هیکل زیبا که تواش میبینی		بازی و خیال است خیالی پندار
بگذر ز حس و خیال،‌ای طالب حال		تا هر دو جهان جلال بینی و جمال		زیرا که تو هرچه در جهان میبینی		جز وجه بقا همه سرابست و خیال
هر دل که به توحید ز درویشان است		بیگانهٔ عشق نیست کز خویشان است		تا کی بینی خیال معدود آخر		آن پیشان را نگر که در پیشان است
ای پردهٔ پندار پسندیدهٔ تو		وی وهم خودی در دل شوریدهٔ تو		هیچی تو و هیچ را چنین میگویی		به زین نتوان نهاد در دیدهٔ تو
چون محرم هم نفس نهای، تو چه کنی		شایستهٔ این هوس نهای، تو چه کنی		پیوسته به جنگ خویش برخاستهای		خود را،‌چو تو هیچ کس نهای، تو چه کنی
شایستهٔ این هوس نهای، تو چه کنی		در بیقدری چون مگسی باشی تو		خود را،‌چو تو هیچ کس نهای، تو چه کنی		آخر تو که باشی که کسی باشی تو
هیچ است همه، وسوسهٔ خاطر چند		از هیچ بلا، چند شود ظاهر چند		تو هیچ بُدی و هیچ خواهی گشتن		بر هیچ میانِ این دو هیچ آخر چند
تا چند ازین غرور بسیار تو را		تا کی ز خیال این نمودار تو را		سبحان الله کار تو کاری عجب است		تو هیچ نهای وینهمه پندار تو را
این قالب اگر بلند دیدی ور پست		مغرور مشو به پیش این خفته و مست		برخیز بمردی، که درین جای نشست		خوابیست که مینمایدت هرچه که هست
دل از می عشق مست میپنداری		جان شیفتهٔ الست میپنداری		تو نیستی و بلای تو در ره عشق		آنست که خویش، هست میپنداری
جان شیفتهٔ الست میپنداری		و اندیشهٔ ما بهانهای بیش نبود		آنست که خویش، هست میپنداری		قصّه چه کنم، نشانهای بیش نبود
جانت به گُوِ تنی در افتاد و برفت		جمشید به گلخنی در افتاد و برفت		از مُوْت و حیات چند پرسی آخر		خورشید به روزنی در افتاد و برفت
جمشید به گلخنی در افتاد و برفت		در فرع کجا مشبّهی افتاده است		خورشید به روزنی در افتاد و برفت		چون در نگری حقّه تهی افتاده است
در فرع کجا مشبّهی افتاده است		افلاک ز یکدگر فرو آسایند		چون در نگری حقّه تهی افتاده است		یک ره همه از سفر فروآسایند
آخر ره دورت به کناری برسد		با تو بد و نیک را شماری برسد		هرچند که هست بینهایت کاری		چون تو برسیدی همه کاری برسد
هر چند که نیستی کمت خواهد بود		صد ساله برای یک دمت خواهد بود		یک روزه وجود را که بنیاد منی است		تا روز قیامت عدمت خواهد بود
چون هستی را نیست کسی اولیتر		بازی که توداری مگسی اولیتر		زان نیست همی شوند هستان، که همه		هستند به نیستی بسی اولیتر
ای بس که دل تو بیم دارد در پیش		ز آنست که دل دو نیم دارد در پیش		چندین به وجودِ اندک تن بمناز		چون جان عدمِ عظیم دارد در پیش
درویشی چیست مست و مفلس بودن		بیخود خود را ز خویش مونس بودن		انگشت به لب باز نهادن جاوید		همچون ناخن زنده و بیحس بودن
جز بیذاتی لایق درویشان نیست		جز بیصفتی در صفت ایشان نیست		تو نیز ز هر دو کون درویش بباش		کاین راه رهِ عاقبت اندیشان نیست
با درویشان، «کن و مکن» نتوان گفت		جز از عدمِ بی سر و بن نتوان گفت		گر در فقری، زخود فنا گرد وبدانک		در فقر ز ما و من سخن نتوان گفت
خلقان همه در آینهای مینگرند		مشغول خودند و ز آینه بیخبرند		کس آینه مینبیند از خلق جهان		در آینه از آینه بر میگذرند
درها به فنا گشادهاند، اینت عجب!		بر هیچ قرار دادهاند، اینت عجب!		پنداشت که مانهایم و پندار وجود		در دیدهٔ ما نهادهاند، اینت عجب!
تا کی غم یک قطرهٔ خوناب خوریم		زهری به گمان چند به جُلّاب خوریم		پنداری را وجود میپنداریم		تا چند ز کوزهٔ تهی آب خوریم
دعوی وجود از سر مستی شوم است		از عین عدم خویش پرستی شوم است		پیش و پس سایه آفتابست مدام		گر سایه نفس زند ز هستی شوم است
درویشِ تو را توانگری میبایست		نه روی سیاه بر سری میبایست		گویی که تمام نیست ناکامی فقر		با سر باریش کافری میبایست
گر ما به هزار تک بخواهیم دوید		آخر طمع از خویش بخواهیم برید		فی الجمله تو هر چه بایدت نامش کن		چیزی است که ما درو نخواهیم رسید
در عشق مرا چون عدم محض فزود		از هستی خویشم عدم محض ربود		چون جان و دلم در عدم محض غنود		کونین مرا چون عدم محض نمود
چون در ره این کار مرا دید فزود		آمد غم کار و دیدهٔ دید ربود		چشم دل دوربین درین بحر محیط		چندان که فرو دید، فرا دید نبود
از بس که در آثار نمیبینم من		جز پردهٔ پندار، نمیبینم من		از بس که به قعر نیستی در رفتم		گم گشتم و دیار نمیبینم من
هیچم همه تا با خود و با خویشتنم		هستم همه تا با خود و با جان و تنم		تا میماند از «من» من یک مویی		مویی نشود پدید چیزی که منم
نه فخر ز سرفرازیم میآید		نه عار ز حیله سازیم میآید		چندان که به سِرِّ کار در مینگرم		مانند خیال بازیم میآید
من ماندهام و لیک بی من منییی		فارغ شده از تیرگی و روشنییی		چون حاصل شد مرا ز من ایمنییی		نه دوستیم بماند نه دشمنییی
زان روز که در صدر خودی بنشستم		تا بنشستم به بیخودی پیوستم		دریای عدم شش جهتم بگرفتهست		من، یک شبنم، چه گونه گویم هستم
اول همه نیستی است تا اول کار		و آخر همه نیستیست تا روز شمار		بر شش جهتم چو نیستی شد انباز		من چون ز میانه هستی آرم به کنار
عمری به فنا بر دلم آوردم دست		تا دل ز فنا به زاری زار نشست		از هیچ نترسم جز از آن کاین دل پست		با خاک شود چنانکه پندارد هست
هیچم من و در گفت و شنید آمدهام		در نیست پدید و بیکلید آمدهام		این نیست عجب که گم بخواهم بودن		اینست عجب که چون پدید آمدهام
این بیخودیی که من در آن افتادم		شرحش بدهم که از چسان افتادم		خورشید بتافت سایه دیدم خود را		برخاستم و در آن میان افتادم
ای دل! دیدی که هرچه دیدی هیچ است		هر قصّهٔ دوران که شنیدی هیچ است		چندین که ز هر سوی دویدی هیچ است		و امروز که گوشهای گزیدی هیچ است
ای بود تو پیوسته بنا بود آخر		تا کی باشی به هیچ خشنود آخر		از هیچ پدید آمدهای اول کار		گرچه همهای، هیچ شوی زود آخر
آنها که در این پرده سرایند پدید		از پرده برون همی نمایند پدید		چون پرده براوفتد دران دریا خلق		غرقه نه چنان شوند کایند پدید
هرچیز که آن برای ما خواهد بود		آن چیز یقین بلای ما خواهد بود		چون تفرقه در بقای ما خواهد بود		جمعیت ما فنای ما خواهد بود
تا هستی تو نصیب میخواهد جست		دل روی به خونِ دیده میخواهد شست		تا یک سرِ موی از تو میخواهد ماند		زان یک سرِ موی، کوه میخواهد رست
تا نفس کم و کاست نخواهد آمد		یار تو به درخواست نخواهد آمد		آن میباید که تو نباشی اصلاً		کاین کار به تو راست نخواهد آمد
آن را که درین دایره جانی عجب است		در نقطهٔ فقر بینشانی عجب است		هستی تو ظلمت آشیانی عجب است		وآنجا که تو نیستی جهانی عجب است
هرگه که بدان بحر محقّق برسی		در حال به گرداب اناالحق برسی		گر در همه میروی قدم محکم دار		تا گر همهای به هیچ مطلق برسی
گر اول کار، آتش افزون گردد		خاکستر بین که آخرش چون گردد		اوّل تن تو چو دل شود غرّه مباش		کاخر بینی کان همه دل خون گردد
فانی شده، تا بود، مشوّش نشود		باقی به وجود جز در آتش نرود		چون اصلِ وجودِ کلِّ عالم عدم است		هرکو به وجود خوش شود خوش نبود
عاشق ز کسی نکاهد و نفزاید		لب بندد و راز پیش کس نگشاید		چون کامل شد بترسد از غیرت دوست		هرگز خود را به خویشتن ننماید
چندین امل تو ای دل غافل چیست		چون رفتنییی درین سرا منزل چیست		چون عاقبت کار همه گم شدن است		آخر ز پدید آمدنت حاصل چیست
تا کی گردی ای دل غمناک به خون		از هستی خویش پاک شو پاک کنون		سی سال ز خویش خاک میکردی باز		دردا که نکردهای سر از خاک برون
ای دل همگی خویش در جانان باز		هر چیز که آن خوشترت آید آن باز		در شش در عشق چون زنان حیله مجوی		مردانه درا و همچو مردان، جان باز
هم راه تن و هم ره جان او گیرد		هر ذره که هست در میان او گیرد		از خویش چو در هستی او گم گردی		پیش نظرت همه جهان او گیرد
گر در هیچی مایهٔ شادی و بقاست		ور در همهای قاعدهٔ درد و بلاست		تا در همهای در همه بودن ز هواست		بگذر ز همه و هیچ میندیش که لاست
دلشاد مشو ز وصل اگر در طربی		دل تنگ مکن ز هجر اگر در تعبی		از شادی وصل و غم هجران بگذر		با هیچ بساز اگر همه میطلبی
مرد آن باشد که هر نفس پاکتر است		در باختن وجود بیباکتر است		مردی که درین طریق چالاکتر است		هرچند که پاکتر شود خاکتر است
آن بهٔ که زخود کرانه بینی خود را		تا محرم این ستانه بینی خود را		گر هر دو جهان به طبع تو خاک شوند		کفرست که در میانه بینی خود را
گر مرد رهی ز ننگ خود پاک بباش		بی هستی خویش چست و چالاک بباش		گر میخواهی که مرده خاکی نشوی		جهدی بکن و به زندگی خاک بباش
تا چند به خود درنگری چندینی		در هستی خود رنج بری چندینی		یک ذرّه چو وادید نخواهی آمد		خود را چه دهی جلوهگری چندینی
آن بهٔ که زعقل خود جنون یابی باز		ور دل طلبی میان خون یابی باز		تا یک سر سوزن از تو باقیست هنوز		سر رشتهٔ این حدیث چون یابی باز
گر میخواهی که بازیابی این راز		بیخود شو و با بیخودی خویش بساز		چون بیخودیست اصل هر چیز که هست		تو کی یابی چو در خودی جوئی باز
اول باری پشت به آفاق آور		پس روی به خاک کوی عشاق آور		گر میخواهی که سود بسیار کنی		سرمایهٔ عقل و زیرکی طاق آور
آنجا که روی به پا و سر نتوان رفت		ور مرغ شوی به بال و پر نتوان رفت		از عقل برون آی اگر جان داری		کاین راه به عقل مختصر نتوان رفت
عاشق شدن مرد زبون آمدنست		سر باختن است و سرنگون آمدنست		بر خویش برون آمدنت چیزی نیست		تدبیر تو از خویش برون آمدنست
گر تو بر او ز تنگ دستی آئی		در دایرهٔ خویش پرستی آئی		از نقطهٔ بیخویشتنی چند آخر		مشرک باشی کز سرهستی آئی
گر از همگی خویشتن فرد شوی		در کعبهٔ جان محرم این درد شوی		ور همچو زنان دربن این بحر محیط		آبستن آن نظر شوی مرد شوی
آنرا که نظر در آن جهان باید کرد		پرواز ورای آسمان باید کرد		هرگاه که دولتی بدو آرد روی		در حال ز خویشتن نهان باید کرد
چون نیستی تو محض اقرار بود		هستیت ز سرمایهٔ انکار بود		هر کس که ز نیستی ندارد بوئی		کافر میرد اگرچه دیندار بود
یا شادی دو کون غم انگار همه		یا ملکِ جهان مسلّم انگار همه		خواهی که وجودِ اصل تابد بر تو		کونین بکلّی عدم انگار همه
گر فقر شود ای که چه خوش خواهد بود		در دام مرو که کیسه کش خواهد بود		تا بودن ما عظیم ناخوش چیزی است		نابودنِ ما عظیم خوش خواهد بود
راهی که درو پای ز سر باید کرد		ره توشه درو خون جگر باید کرد		خواهی که ازین راه خبردار شوی		خود را ز دو کون بیخبر باید کرد
آن جوهر پوشیده به هر جان نرسد		دشوار به دست آید و‌آسان نرسد		سر در ره باز و دست از پای بدار		کاین راه به پای تو به پایان نرسد
از پس منشین یک دم و در پیش مباش		در بند رضای نفس بد کیش مباش		تا کی گویی که من چه خواهم کردن		تو هرچه کنی به رایت خویش مباش
تا کی باشی بی سر و بن، هیچ مباش		خاموشی جوی و در سخن، هیچ مباش		تا کی گوئی که من چه خواهم کردن		تو هیچ نهای، هیچ مکن، هیچ مباش
آن به که همی سوزی و پیدا نکنی		خود را به تکلّف سر غوغا نکنی		هر دم گوئی که من چه خواهم کردن		چتوانی کرد یاکنی یا نکنی
گر تو همه داری همه در آتش باش		ور بیهمهای بیهمه گردن کش باش		هیچ است همه از همه پس هیچ مگوی		ور هیچ نداری همه داری خوش باش
گر بودِ خود از عشق نبودی بینی		از آتش او هنوز دردی بینی		ور عمر زیان کنی ز سرمایهٔ عشق		بینی که ازین زیان چه سودی بینی
گر با من خویش خاک این در آئی		از ننگ منی ز خاک کمتر آئی		من وزن آرد چون به ترازو سنجند		بیوزن آید گر به قلندر آئی
گاهی ز خیال دلبر آئی زنده		گاه از سخن چو شکر آئی زنده		گم گرد و خوشی بمیر و جانی کم گیر		زیرا که به جان دیگر آئی زنده
ای مانده به جان این جهانی زنده		تا کی باشی به زندگانی زنده		چون زیستن تو مرگ تو خواهد بود		نامرده بمیر تا بمانی زنده
تا هیچ وجود و عدمت میماند		نیک و بد و شادی و غمت میماند		مرده شو و دم مزن که در پردهٔ عشق		همدم نشوی تا که دمت میماند
پیوسته به چشم دل نظر باید کرد		وانگه به درونِ جان سفر باید کرد		خواهی که به زیرِ خاک خاکی نشوی		از حالت زندگان گذر باید کرد
در قرب تو گر هست دل دیوانهست		جان را طمع وصال تو افسانهست		چون هرچه که هست در تو میباید باخت		سبحان الله! این چه مقامر خانهاست
در عشق تو سودا و جنون بنهادیم		وز دیده و دل آتش و خون بنهادیم		چون پردهٔ خود، خودی خود میدیدیم		کلّی خود را هم از برون بنهادیم
در عشق تو رازی و نیاز آوردیم		چون شمع بسی سوز و گداز آوردیم		چون درد ترا نیافتم درمانی		کُلّی خود را به هیچ باز آوردیم
در عشق تو زاری وندم آوردیم		بر قُبّهٔ افلاک علم آوردیم		وآخر چو وجود سدِّ دولت دیدیم		روی از همه عالم به عدم آوردیم
ما هر دو جهان زیر قدم آوردیم		بر قبهٔ افلاک علم آوردیم		چون درد ترا کم آمد آمد درمان		کلّی خود را زهیچ کم آوردیم
گر ما همگی خویش چون ذرّه کنیم		خود را به وجود ذرّهای غرّه کنیم		ای قافله سالارِ عدم طبل بزن		تا بادیهٔ وجود را عَبْره کنیم
جانا ز غم عشق تو جانم خون شد		هر دم ز تو دردی دگرم افزون شد		زان روز که دل جان و جهان خواند ترا		جان بر تو فشاند و از جهان بیرون شد
تا شد دلم از بوی می عشق تو مست		هم پرده دریده گشت و هم توبه شکست		امروز منم هر نفسی دست به دست		از هست به نیست رفته از نیست به هست
با هستی خویش داوری خواهم کرد		وز هر موئی نوحهگری خواهم کرد		چون با تو محالست برابر بودن		با خاک رهت برابری خواهم کرد
جانا چو ره تو راه ذُلّ و عِزْ نیست		کاریست که کار قادر و عاجز نیست		پس گم شدنم به و چنان گم شدهام		کامکان پدید آمدنم هرگز نیست
در بحر فنا به آب در خواهم شد		چون سایه به آفتاب در خواهم شد		چون مینرسد به سرفرازی تو دست		سر در پایت به خواب در خواهم شد
بنگر که چه غم بیتو کشیدم آخر		تا نیست شدم بیارمیدم آخر		گفتی که برس تا به بر من برسی		چون در تو رسم چون برسیدم آخر
در عشق نشان و خبر من برسید		وز گریهٔ خونین جگر من برسید		چندان بدویدم که تک من بنماند		چندان بپریدم که پر من برسید
دل از طمع خام چنان بریان شد		از آتش شوقی که چنان نتوان شد		جانی که ز قدر فخر موجوداتست		در راه غم تو با عدم یکسان شد
هر لحظه دهد عشق توام سرشوئی		تا من سر و پای گم کنم چون گوئی		از هر مژهای اگر بریزم جوئی		تا با خویشم از تو نیابم بوئی
گفتم ز فنا خود چنانم که مپرس		گفتا‌به بقائیت رسانم که مپرس		یعنی چو به نیستی بدیدی خود را		چندان هستی بر تو فشانم که مپرس
هر لحظه ز عشق در سجودی دگرم		وندر پس پرده غرق جودی دگرم		دیرست که از وجود خود زندهنیم		گر زندهام اکنون به وجودی دگرم
سر تا پایم نقطهٔ آرام کنید		وانگاه فنای مطلقم نام کنید		از خون دلم می و ز جان جام کنید		وایجاد مرا تمام اعدام کنید
از بس که دلم به بینشان داشت نیاز		بینام ونشان بماندم در تک و تاز		سی سال به جان نشان جانان جستم		من گم شدم ونیافتم او را باز
وقتست که بیزحمت جان بنشینم		برخیزم و بی هر دو جهان بنشینم		از عالم هست و نیست آزاد آیم		وانگاه برون این و آن بنشینم
از ننگ وجودم که رهاند بازم		تا من ز وجود با عدم پردازم		هرگه که وجود خود بدو در بازم		آن دم به وجود خود سزد گر نازم
بی جان و تنم جان و تنم میباید		بیآنچه منم آنچه منم میباید		با خویشتنم ز خویشتن بیخبرم		بیخویشتنم خویشتنم میباید
خوش خواهدبود، اگر فنا خواهد بود		زیرا که فنا عین بقا خواهد بود		این میدانم که بس شگرف است فنا		لیکن بندانم که کرا خواهد بود
آن راه که راه عالم عرفان است		بر هر گامی هزار دل حیران است		تا پیش نیایدت بنتوان دانست		بر هر قدمی هزار سرگردان است
هر ذات که در تصرّف دوران است		اندر طلب نور یقین حیران است		هر ذره که در سطح هوا گردان است		سرگشتهٔ این وادی بیپایان است
چندان که نگاه میکنم حیرانی است		سرگشتگی و بی سر و بی سامانی است		در بادیهای که دانشش نادانی است		گردون را بین که جمله سرگردانی است
بنشین که اگر بسی گذر خواهی کرد		هم بر سر خویش خاک بر خواهی کرد		چندان که درین پرده سفر خواهی کرد		حیرانی خویش بیشتر خواهی کرد
بر بوی یقین درین بیابان رفتیم		وز عالم تن به عالم جان رفتیم		عمری شب و روز در تفکر بودیم		سرگشته درآمدیم و حیران رفتیم
گر عقل مرا مصلحت اندیش آمد		تا این چه طریقیست که در پیش آمد		روزی صد رَه دلم بجان بیش آمد		آخر متحیر شد و بیخویش آمد
احوالِ جهان سخت عجیب افتادهست		زیرکتر عقل بینصیب افتادهست		چون نیست به جز تحیرِ آخر کار		بیمارترین کسی طبیب افتادهست
مائیم و نصیب جز جگر خواری نه		وز هیچ کسی به ذرهای یاری نه		از مستی جهل امید هشیاری نه		وز رفتن و آمدن خبرداری نه
دانی که چهایم نه بزرگیم نه خُرد		دانی که چه میخوریم نه صاف نه دُرد		نه میبتوان ماند نه میبتوان بُرد		نه میبتوان زیست نه میبتوان مُرد
مائیم در اوفتاده چون مرغ به دام		دلخستهٔ روزگار و آشفته مدام		سرگشته درین دایرهٔ بی در وبام		ناآمده برقرار و نارفته به کام
از آرزوی یقین چو مینتوان زیست		بر خلق بباید ای خردمند! گریست		کاینجا که بود هیچ نمیداند کیست		وانجا که رود حال نمیداند چیست
ای دل هر دم غم دگرگون میخور		کم میزن و درد درد افزون میخور		سِرّی که ز ذرّهَ ذرّه میجوئی باز		چون بازنیابی چه کنی خون میخور
این درد چه دردیست که درمانش نیست		وین راه چه راهیست که پایانش نیست		هان ای دل سرگشته بدین وادی صعب		تا چند فرو روی که پایانش نیست
حالِ دلِ باژگونه مینتوان گفت		وصفی به هزار گونه مینتوان گفت		گفتم«ای دل!‌چه گونهای»گفت«خموش!		کاین حال مرا، چه گونه، مینتوان گفت»
دل از همه عالم به کنار آمد باز		بگریخت زلشکر به حصار آمد باز		با این همه درد و رنج آگاه نیم		تا آمدن من به چه کار آمد باز
دردا که به جز درد مرا کار نبود		وز مِهْ دِه و ده کسی خبردار نبود		عمری رفتم چو راه بردم به دهی		خود در همه ده نشان دیار نبود
آن میخواهم که جایگاهی گیرم		در سایهٔ دولتی پناهی گیرم		صد راه ز هر ذرّه چو بر میخیزد		پس من چه کنم کدام راهی گیرم
هر روز غمی به امتحانم آمد		وز حیرت دل کار به جانم آمد		از بس که وجوه مینماید جان را		بر هیچ فرو نمیتوانم آمد
دردا که ز خود بیخبرم باید مرد		آغشته به خونِ جگرم باید مرد		چون زندگی خویش نمییابم باز		هر روز به نوعی دگرم باید مرد
زانگه که بقا روی نمودست مرا		هر لحظه تحیری فزودست مرا		از بود و نبود من چه سودست مرا		چون میبندانم که چه بودست مرا
امروز منم ذوقِ خرد نادیده		انسی ز وجودِ نیک و بد نادیده		در واقعهای که شرح مینتوان داد		هرگز متحیری چو خود نادیده
آگاه نیم از دل و جانم که چه بود		پی مینبرم علم و عیانم که چه بود		این میبینم که مینبینم که چه رفت		این میدانم که میندانم که چه بود
چون عمر بشد زادِ رهم از «چه کنم»		تدبیر گشادِ گرهم از «چه کنم»		چون از «چه کنم» هیچ نخواهد آمد		آخر چه کنم تا برهم از «چه کنم»
بس رنج کشم طرب نمیدانم چیست		رنجوری را سبب نمیدانم چیست		پیش و پس و روز و شب نمیدانم چیست		کاریست عجب عجب نمیدانم چیست
چون چارهٔ خویش میندانم چه کنم		مویی کم و بیش میندانم چه کنم		در بادیهای فتادهام بی سر و پای		راه از پس و پیش میندانم چه کنم
دل نیست مرا، یکی مصیبت خانهست		جان نیز یکی سوختهٔ دیوانهست		در دارِ فنا چون خبرم نیست ز هیچ		کارم همه یا نظاره یا افسانهست
سرگردانی بسوخت جانم چه کنم		سرگشتهتر از همه جهانم چه کنم		میسوزم و میپیچم و میاندیشم		جز نادانی میبندانم چه کنم
سبحان الله! بر صفتی حیرانم		کز حیرت خویش میبسوزد جانم		حال دل شوریدهٔ خود میدانم		کس را چه خبر ز درد بیدرمانم
از پای در آمدم ز سرگردانی		وز دست شدم ز غایت حیرانی		از ملک دو کون سوزنی بود مرا		در دریائی فکندم از نادانی
از دنیی فانیم جوی نیست پدید		وز عقبی نیز پرتوی نیست پدید		دردا که برفت جان شیرین از دست		وز این شورش برون شوی نیست پدید
نه در سفرم یک دم و نی در حضرم		نه خواب و خورم هست و نه بیخواب و خورم		نه باخبرم ز خویش و نه بیخبرم		چون حیرانی نشستهام مینگرم
چندان که بدین قصه فرو مینگرم		یک ذرّه نمیرسد ز جائی دگرم		هرچند که شایسته و زیبا پسرم		نه کار من است این و نه کار پدرم
امروز منم شیفتهای حیرانی		نه دین و نه دل نه کفر و نه ایمانی		از دست شده بی سر و بی سامانی		از پای در اوفتاده سرگردانی
امروز منم ز خان و از مان بیرون		چه خان و چه مان از دل و از جان بیرون		چندان که چو گوی میدوم از هر سوی		مینتوان شد از خم چوگان بیرون
گه چون مه از آرزوی حق کاستهایم		گه کلبهٔ‌ دل به باطل آراستهایم		از باطل و حق سیر نمی گردد دل		صد ره زین خوان گرسنه برخاستهایم
گر برکشم از سینهٔ پرخون آهی		آتش گیرد جملهٔ عالم ماهی		زین حیرت اگر ز دل برآرم نفسی		بر هم سوزم همه جهان ناگاهی
از هم نفسانم اثری نیست امروز		وز کار جهانم خبری نیست امروز		یک خوشدلیم بیجگری نیست امروز		سرگشتهتر از من دگری نیست امروز
دل هرچه که دید خشک لب دید همه		ذرّات دو کون در طلب دید همه		بسیار به خون بگشت تا آخر کار		از بس که عجب دید عجب دید همه
چندان که مرا عقل و بصر خواهد بود		در تیهِ تحیرم سفر خواهد بود		امروز درین شیوه که من میبینم		گر قند خورم خون جگر خواهد بود
چندان که مرا عقل به تن خواهد بود		در بحر تحسّرم وطن خواهد بود		گر همچو فلک بسی به سر خواهم گشت		سرگردانی نصیب من خواهد بود
چون بیخبرم از آنکه تقدیرم چیست		اندیشهٔ شام و فکر شبگیرم چیست		مغزم همه در آتش اندیشه بسوخت		اندیشه مرا بکشت تدبیرم چیست
نی کس خبری میدهد از پیشانم		نه یک نفس آگهی است از پایانم		چون زیستنی به جهل مینتوانم		روزی صد بار میبسوزد جانم
هر لحظه تحیر به شبیخون آید		تا جان پس ازین کجا شود، چون آید		میسوزم از آن پرده که چون برخیزد		چه کار ز زیرِ پرده بیرون آید
چندان که ز هر شیوه سخن میگویم		میننماید کنه معانی رویم		و امروز اگر چه عمر در علم گذشت		تقلید نخست روزه وا میجویم
در بادیهٔ جهان دری بنمایید		وین بادیه را پا و سری بنمایید		ای خلق! درین دایرهٔ سرگردان		سرگشتهتر از من دگری بنمایید
یک بیدل و بیرأی چو من بنمایید		نه جامه و نه جای چو من بنمایید		در گردش این دایرهٔ بی سر و پای		یک بی سر و بی پای چو من بنمایید
دل رفت و جگر با دل ریش آمد باز		کی مرغِ ز دام جسته پیش آمد باز		هر گوی که او در خمِ چوگان افتاد		هرگز نتواند که به خویش آمد باز
من زین دل بیخبر بجان آمدهام		وز جان ستم کش به فغان آمدهام		چون کار جهان با من و بی من یک سانسْت		پس من به چه کاردر جهان آمدهام
ای بلبلِ روح مبتلا ماندهای		کاندر پی این دام بلا ماندهای		خوکردهای اندر قفس خانهٔ تنگ		واگاه نهای کز که جدا ماندهای
ای روح! تویی به عقل موصوف آخر		عارف شو و ره طلب به معروف آخر		چون باز سفید دست سلطانی تو		ویرانه چه میکنی تو چون کوف آخر
ای مرغ عجب! ستارگان چینهٔ تست		از روز الست عهد دیرینهٔ تست		گر جام جهان نمای میجویی تو		در صندوقی نهاده در سینهٔ تست
گه در غم روزگار و گه در قهری		از هرچه در اوفتادهای بیبهری		ای طوطی جان! چه میکنی در شهری		کانجا ندهندت شکری بیزهری
ای جان! چو تو از عالم بیچون آیی		در حسن ز هرچه هست افزون آیی		در پردهٔ نفس ماندهای صبرم نیست		تا آنچه توئی ز پرده بیرون آیی
ای روح! درین عالم غربت چونی		بیآنهمه پایگاه و رتبت چونی		سلطانِ جهانِ قدس بودی، اکنون		در صحبتِ نفس شوم صحبت چونی
ای باز خرد! مباش گمراه آخر		بازآی به سوی ساعدِ شاه آخر		تو یوسفِ مصرِ قدسی ای جان عزیز!		تا کی باشی در بن این چاه آخر
ای جانِ شریف! ترک این دنیی گیر		وز جسم ره عالم پر معنی گیر		ای جوهر پاک! قیمت خود بشناس		بگذر ز ملا و ملأِ اعلی گیر
ای بلبل روح چند باشی مگسی		پَر باز کُن و به عرش رو در نَفَسی		تا کی بستهٔ پالان آخر		پالان نتوان نهاد بر مرغ کسی
بر جان و تنِ بیش بها میگریم		بر فرقتِ این دو آشنا میگریم		ای جان و تنِ به یکدگر یافته انس		بر روز جدائی شما میگریم
با ما بنشین که هر دو همدم بودیم		با یکدیگر پیش ز عالم بودیم		ای آنکه هزار ماه در تو نرسد		گویی که هزار سال با هم بودیم
دل را که هزار باره در خون کشمش		وقت است که در خطهٔ بیچون کشمش		وان شاهدِ پردگی که جان دارد نام		مویش گیرم ز پرده بیرون کشمش
ای آن که به قدر برتر از افلاکی		میپنداری کانچه تویی از خاکی		در خویش غلط مکن بیندیش و بدانک		ذاتی عجبی و جوهری بس پاکی
ای آن که در این ره صفتاندیش نهای		بیخویشتنی که عالم خویش نهای		هرگز صفت ترا صفت نتوان کرد		صورت مکن اینکه صورتی بیش نهای
چیزی که توئی زین تن مسکین تو نهای		زین هشت پسین و چار پیشین تو نهای		زین ده حس و هفت عضو بگریز و سه روح		میپنداری که این تویی، این تو نهای
بندیش که بر زمین نهای آن که تویی		واجرام فلک نشین نهای آن که تویی		چون جوهر تو، به چشم سر نتوان دید		در خود منگر که این نهای آن که تویی
ای وهم و خیال و حسِّ تو رهزن تو		بشناس که نیست جان تو در تن تو		این سر ز سر گزاف نتوان دانست		این جز به تفکّر نشود روشن تو
آن ذات که جسم و جوهرش اسم بود		در جسم مدان که قابل قسم بود		فی الجمله یقین بدان که بیهیچ شکی		گر جان تو در جسم بود جسم بود
گر مرغِ دلت کارِ روش ساز کند		دُرج دل تو خزینهٔ راز کند		ور پر ندهی ز نور معنی او را		چون بشکند این قفس، چه پرواز کند
ای بس که فلک در صف انجم گردد		تا یک مردم تمام مردم گردد		جان تو کبوتریست پرّیده ز عرش		هرگاه که هادی نشود گم گردد
جانی که به نورِ حق ندارد امّید		در عالم اوهام بماند جاوید		چون ذرّهٔ ناچیز بوَد در سایه		چون کودکِ یک روزه بوَد در خورشید
جانی که نهفت زنگ دنیی او را		روشن نکند صیقل معنی او را		هر کز غم دنیی بسر آرد عمری		چه بهره بود ز ذوق عقبی او را
هر دیده که راه بینشانی نشناخت		در پرده بماند و زندگانی نشناخت		هر چند که جاوید بقائیش دهند		میدان که بقاِ جاودانی نشناخت
گر نفس تو بسملی شود تا دانی		سر تا پایت دلی شود تا دانی		یک یک عضوت چو جوهری پوشیدهست		گردل نکنی گِلی شود تا دانی
سِرّی که به تو رسد ز خود پنهان دار		امّید همه به درد بیدرمان دار		وانگاه ز جان آینهای ساز مدام		و آن آینه در برابر جانان دار
در هر دو جهان هر چه عجب داشتهای		در باطنِ خویش روز و شب داشتهای		از جان تو اگر صبر کنی یک چندی		بیرون نشود هرچه طلب داشتهای
پنهان گهریست در پسِ پردهٔ راز		وندر طلبش خلق جهان در تک و تاز		با هر دو جهان زیر و زبر میآیی		با خویشتن آی تا گهر یابی باز
از پردهٔ خود برون شدن عین خطاست		زیرا که برون پرده گردی کم و کاست		در پردهٔ کژ چند دوی از چپ و راست		در پردهٔ دل نشین که راهت آنجاست
هر چند که کارهای تو بسیاریست		از جزو به سوی کل شوی، آن کاریست		هر خاصیت که در دو عالم نقد است		در جوهر تو زان همه انموداریست
هر جان که ز حق حمایتی افتادهست		در هر دو جهان عنایتی افتادهست		هر روح که هم ولایتی افتادهست		در عالم بینهایتی افتادهست
آنجا که فروغ عالم جان بینی		خورشید و قمر را اثری زان بینی		در عالم جان چو قدسیان خوان بنهند		طاووس فلک را مگس خوان بینی
چون آینه پشت و رو شود یکسانت		هم این ماند همان، نه این نه آنت		امروز چنانکه جانْت در جسم گم است		فردا جسم تو گم شود در جانت
هر راز که هم پردهٔ جان تو شود		آنست که نقد جاودان تو شود		تا وارد غیبی سفریست آن تو نیست		هرگه که مقیم گشت زان تو شود
تن از پی کارِ خویش سرگردان است		جان بر سرِ ره منتظر فرمان است		رازی که به سوزنیش کاود تن تو		دریا دریا در اندرونِ جان است
کردم ورقِ وجودِّ تو با تو بیان		تا کی باشی در ورق سود و زیان		هر چیز که در هر دو جهان است عیان		در جان تو هست و تو برون شو ز میان
هر سر که درین هر دو جهان داشتهاند		از بهرِ نثارِ فرق جان داشتهاند		هر چیز که در پرده نهان داشتهاند		با جانت همیشه در میان داشتهاند
گاه از غم اودست ز جان میشویی		گه قصهٔ او به دردِ دل میگویی		سرگشته چرا گِردِ جهان میپویی		کار از تو برون نیست کرا میجویی
ای از تن منقلب گذر ناکرده		جان را به سفر اهل بصر ناکرده		گوهر نشوی تا سفرِ جان نکنی		گوهر نشود قطره سفر ناکرده
خوش باش که دل تمام میباز رهد		وز محنتِ ننگ و نام میباز رهد		طوطی تو از قفس اگر باز رهد		طاووسِ دلت ز دام میباز رهد
دانی تو که مرگ چیست از تن رستن		یعنی قفس بلبل جان بشکستن		برخاستن از دو کون و خوش بنشستن		از خویش بریدن و بدو پیوستن
مرگ است خلاص عالم فانی را		درهم چه کشی ز مرگ پیشانی را		گر مزبلهٔ تن تو را مرگ رسید		با مرگ چکار جان تو با جانی را
یک یک نفست زمان تو خواهد بود		یک یک قدمت مکان تو خواهد بود		هر چیز که در فکرتِ تو میآید		آن چیز همه جهان تو خواهد بود
چون اصلِ اصول هست در نقطهٔ جان		نقشِ دو جهان ز جان توان دید عیان		هرچیز که دیدهای تو پیدا و نهان		در دیدهٔ تست آن نه در عین جهان
تا مرغ دلم شیوهٔ دمساز شناخت		در سوز روش قاعدهٔ راز شناخت		هر روز، هزار ساله ره در خود رفت		تا در پس پرده خویش را باز شناخت
میپنداری که جان توانی دیدن		اسرار همه جهان توانی دیدن		هرگاه که بینشِ تو گردد به کمال		کوری خود آن زمان توانی دیدن
هرگه که تو طالب گهر خواهی بود		باکوه چو سنگ در کمر خواهی بود		هرچند که دیده تیزتر خواهی یافت		در نقطهٔ کُنْه کورتر خواهی بود
آن نقطه که کیمیای دولت آن است		بگذر ز جهان که بیخ آن در جان است		خواهی که تو آن پرده بدانی به یقین		اول بیقین بدان که نتوان دانست
قومی ز محال در جنون افتادند		قومی ز خیال سرنگون افتادند		از پردهٔ غیب هیچ کس آگه نیست		هریک به رهی دگر برون افتادند
جانهاست در آن جهان بر انبار زده		تنهاست درین بر در و دیوار زده		تا چند ز جان و تن دری میباید		هر ذرّه دری است، لیک مسمار زده
از ذرّه ز اندازهٔ ذرّات مپرس		یک وقت نگهدار وز اوقات مپرس		قصّه چه کنی دراز در غصّه بسوز		در صنع نگه میکن و ازذات مپرس
در عقل اصول شرع از جان بپذیر		در شرع فروع از ره امکان بپذیر		ذوقی که به شوق حاصل آید دل را		در عقل نگنجید به ایمان بپذیر
قسمی که ز چرخ پرده در داشتهای		گر داشتهای خون جگر داشتهای		تا خواهی بود بیخبر خواهی بود		ای بیخبر از هرچه خبر داشتهای
تا عالِمِ جهل خود نگردی به نخست		هر اصل که در علم نهی نیست درست		ای بس که دلم دست به خونابه بشست		در حسرت نایافت و نیافت آنچه بجست
نه در صفِ صاحبنظران خواهی مُرد		نه در صفتِ دیدهوران خواهی مُرد		از سرِّ دو کَوْن اگر خبر خواهی یافت		چه سود که از بیخبران خواهی مُرد
هر چند ز ننگِ خود خبردار نهایم		از دوستی خویش سرانداز نهایم		عمریست که چون چرخ درین میگردیم		یک ذرّه هنوز واقف راز نهایم
دردا که دلم واقف آن راز نشد		جان نیز دمی محرمِ دمساز نشد		چه غصّه بود ورای آن در دو جهان		کاین چشم فراز گشت و آن باز نشد
هم عقل درین واقعه مضطر افتاد		هم روح ز دست رفت و بر سر افتاد		گفتم که گشایم این گره در سی سال		بود آن گره و هزار دیگر افتاد
از معنی عشق اسم میبینم و بس		وز جان شریف جسم میبینم و بس		از گنجِ یقین چگونه یابم گهری		کز گنجِ یقین طلسم میبینم و بس
جان گرچه درین بادیه بسیار شتافت		مویی بندانست و بسی موی شکافت		گرچه ز دلم هزار خورشید بتافت		اما به کمالِ ذرّهای راه نیافت
دل در پی راز عشق، دلمرده بماند		وان راز چنانکه هست در پرده بماند		هر ساز که ساختم درین واقعه من		در کار شکست و کار ناکرده بماند
دل بر سرِ این راه خطرناک بسوخت		جان بر درِ دوست روی بر خاک بسوخت		سی سال درین چراغ روغن کردیم		یک شعله بزد، روغنِ او پاک بسوخت
دل خون شد و سررشتهٔ این راز نیافت		جز غصه ز انجام وز آغاز نیافت		مرغ دل من ز آشیان دور افتاد		ای بس که طپید و آشیان باز نیافت
این دل که بسوخت روز و شب در تک و تاز		میجوشد و میجوید و میگوید راز		چندان که بدین پرده فرو داد آواز		دردا که کسش جواب مینَدْهَد باز
دل شیوهٔ عشق یک نفس باز نیافت		دل خون شد و راه این هوس باز نیافت		سرگشتهٔ عشق شد که در عالم عشق		سررشتهٔ عشق هیچ کس باز نیافت
رازی که دل من است سرگشتهٔ آن		وز خون دو دیده گشتم آغشتهٔ آن		تا کی به سر سوزن فکرت کاوم		سِرّی که کسی نیافت سَرْ رشتهٔ آن
شد رنجِ دلم فَرِهْ چه تدبیر کنم		بگسست مرا زِرِهْ چه تدبیر کنم		دردا که به صد هزار انگشت حیل		مینگشاید گِرِهْ چه تدبیر کنم
دل والِه و عقل مست و جان حیران است		وین کار نه کار دل و عقل و جان است		ای بس که بگفتهاند در هر بابی		پس هیچ نگفتهاند آن کاصل آن است
دل او کاکح دیدار نداشت		بیدیده بماند ونور اسرار نداشت		تا آخر کار هرچه او میدانست		تا هرچه که دید ذرّهٔ کار نداشت
آن قوم که جامه لاجوردی کردند		بر گرد بزرگی همه خردی کردند		عمری بامید صاف مردی کردند		و آخر همه را مست به دُردی کردند
جان معنی لطف و قهر نتواند بود		دانندهٔ سرِّ دهر نتواند بود		چون هر که چشید زهر در حال بمرد		کس واقف طعم زهر نتواند بود
هم قصّهٔ یار میبنتوان گفتن		همه غصهٔ کار میبنتوان گفتن		سرّی که میان من و جانانِ من است		جز بر سرِ دار میبنتوان گفتن
نه هیچ کس از قالب دین مغز چشید		نه هیچ نظر به کُنْهِ آن مغز رسید		هر روز هزار پوست زان کردم باز		مغزم همه پالوده شد و مغز ندید
این درد جگرسوز که در سینه مراست		میگرداند گِرِد جهانم چپ و راست		عمریست که میروم به تاریکی در		و آگاه نیم که چشمهٔ خضر کجاست
از دست بشد تن و توانم چه کنم		در حیرانی بسوخت جانم چه کنم		آن چیز که دانم که ندانست کسی		گویند بدان، من بندانم چه کنم
در حیرانی بنده وآزاد هنوز		با خاک همی شوند ناشاد هنوز		بنگر تو که چرخ صد هزاران سال است		کاین حلقه زد و دَرَشْ بنگشاد هنوز
تیری که ز شستِ حکمِ جانان گذرد		از جان هدفش ساز که از جان گذرد		زان تیر سپر مجوی کز هر دو جهان		آن تیر ز خویش نیز پنهان گذرد
گاه از شادی چو شمع میافروزم		گاهی چو چراغی از غمش میسوزم		حیران شده و عجب فرو ماندهام		گوید «بمدان آنچه ترا آموزم»
جانا! ز غم عشق تو فریاد مرا		کز عشق تو جز دریغ نگشاد مرا		هر ذرّه اگر گره گشایی گردد		حل کی شود این واقعه کافتاد مرا
زلفت که از او نفع و ضرر در غیب است		هر مویش را هزار سر در غیب است		گر یک شکن از زلف توام کشف شود		چه سود که صد شکن دگر در غیب است
بیچاره دلم که راحت جان میجست		جمعیت ازان زلف پریشان میجست		در تاریکی زلف تو فانی گشت		کز تاریکی چشمهٔ حیوان میجست
هم شیوهٔ سودای تو نتوان دانست		هم وعدهٔ فردای تو نتوان دانست		میباید بود تا ابد بی سر و پا		چون ره به سر و پای تو نتوان دانست
پای از تو فرو شد به گِلم میدانی		دود از تو برآمد ز دلم میدانی		چون سختتر است هر زمان مشکل من		حل نتوان کرد مشکلم میدانی
آنها که درین درد مرا میبینند		در درد و دریغای منِ مسکینند		چون یک سر موی از تو خبر نیست رواست		گر هر موئی به ماتمی بنشینند
دل سِرّ تو در نو و کهن بازنیافت		سر رشتهٔ عشقت به سخن باز نیافت		گرچه چو فلک بسی بگشت از همه سوی		چه سود که خود را سر و بن باز نیافت
جز درد تو درمان دل ریشم نیست		جز آینهٔ شوق تو در پیشم نیست		هر کس چیزی میطلبد، از تو مرا،		چون از تو خبر شد، خبر از خویشم نیست
حالم ز من سوخته خرمن بمپرس		تو میدانی ز دوست و دشمن بمپرس		آن غصّه که از تو خوردم آن نتوان گفت		وان قصّه که با تودارم از من بمپرس
هجرِ تو هلاکِ من بگوید با تو		دردِ دلِ پاکِ من بگوید با تو		آن قصّه که در بیان نیاید امروز		هر ذرّهٔ خاک من بگوید با تو
غم کشته و رنج دیده خواهم مردن		ناگفته و ناشنیده خواهم مردن		صد سال و هزار سال اگر خواهم گفت		چون کبک زبان بریده خواهم مردن
چون کار ز دست رفت گفتار چه سود		چون دیده سفید گشت دیدار چه سود		هرچند که جوش میزند جان و دلم		لیکن چو زبان مینکند کار چه سود
گر جان گویم عاشق آن دیدار است		ور دل گویم واله آن گفتار است		جان و دل من پر گهرِ اسرار است		لیکن چه کنم که بر زبان مسمار است
دل رفت و نگفت دلستانم که چه بود		جان شد که خبر نداد جانم که چه بود		سِرِّ دل و جان من مرا برگفتند		نه خفته نه بیدار ندانم که چه بود
عمری دل این سوخته تن در خون داد		و او هر نفسم وعدهٔ دیگرگون داد		چون پرده برانداخت نمود آنچه نمود		ببرید زبانم و سرم بیرون داد
جز جان، صفت جان، که تواند گفتن		یک رمز بدیشان که تواند گفتن		سِرّی که میان جان و جانانِ من است		جان داند و جانان که تواند گفتن
جانی که به رمز، قصّهٔ جانان گفت		ببرید زبان و بیزبان پنهان گفت		تا کی گویی «واقعهٔ عشق بگوی!»		چیزی که چشیدنی بود نتوان گفت
در فقر، دل و روی سیه باید داشت		ور دم زنی از توبه، گنه باید داشت		ور در بُنِ بحرِ عشق دُر میطلبی		غوّاصی را نفس نگه باید داشت
سرّی که دلِ دو کَوْن خون داند کرد		گفتی دلم از پرده برون داند کرد		نابینایی نیم شبی در بُنِ چاه		مویی به هزار شاخ چون داند کرد
چندان که تو اسرار حقیقت خواهی		ز آنجا سخنی نیست به از کوتاهی		آگاه ز سِرْ اوست ز مه تا ماهی		کس را سر مویی نرسد آگاهی
اول میلم چو از همه سویی بود		و آورده به روی هر کسم رویی بود		آخر گفتم بمردم از هستی خویش		خود فرعونی در بُنِ هر مویی بود
ناکرده وجودم بدل اینجا چه کنم		چون نیست مرا خود محل اینجا چه کنم		گویند بیا کآتش موسی بینی		با فرعونی در بغل اینجا چه کنم
آواز آمد مرا که در جستن دوست		شرط است ز پیش مغز، بشکستن پوست		هر عضو ترا جدا جدا میبُرّیم		این سهل بود بلا ز وارستن اوست
عمری چو فلک ز تگ نمیفرسودم		تا همچو زمین کنون فرو آسودم		صدباره همه گرد جهان پیمودم		چندان که شدم، حجاب من، من بودم
هرچند دریغ صدهزار است هنوز		زین بیش دریغ بر شمار است هنوز		هر روز هزار بار خود را کشتم		وین کافر نفس برقرار است هنوز
گفتم که شد از نفس پلیدم، دل، پاک		دردا که نشد پاک و شد از درد هلاک		اندر حق آنکسی چه گویند آخر		کاو غرقهٔ دریاست جنب رفته به خاک
تا با سگ نفس همنشین خواهم بود		در خرمن شرک خوشه چین خواهم بود		بسیار بکوشیدم و بِهْ مینشود		تا آخر عمر همچنین خواهم بود
هر دم سگ نفس با دلم باز نهد		با سوز دلم ستیزهای ساز نهد		هر شب به هزار حیلتش بندم راست		چون روز در آید کژی آغاز نهد
نفسی دارم که هر نفس مِه گردد		گفتم که ریاضت دهمش بِهْ گردد		چندان که به جهد لاغرش گردانم		از یک سخن دروغ فربه گردد
از آتش شهوت جگرم میسوزد		وز حرص همه مغز سرم میسوزد		چون پاک شود دلم چو این نفس پلید		هر لحظه به نوعی دگرم میسوزد
خون شد جگرم ز غصّهٔ خویش مرا		وز بیم رهی که هست در پیش مرا		هرگز نرسد به نوش توحید دلم		تا کژدم نفس میزند نیش مرا
دل را که نه دنیا و نه دین میبینم		با نفس پلید همنشین میبینم		چون شیری شد مویم و در هر بن موی		صد شیر و پلنگ در کمین میبینم
از جان سیرم ازانک تن میخواهد		بی یوسفِ مهر، پیرهن میخواهد		موری که به سالی بخورد یک دانه		انبار به مُهرِ خویشتن میخواهد
گاهم ز سگ نفس مشوش بودن		گاهم ز سر خشم بر آتش بودن		گفتی «خوش باش» چون مرا دست دهد		با این همه سگ در اندرون خوش بودن
این نفس کم انگاشته آید آخر		تا چند سرافراشته آید آخر		ای بس که فرو داشتهام این سگ را		تا بوکه فرو داشته آید آخر
چون نفس سگیست بدگمان چتوان کرد		گلخن دارد پر استخوان چتوان کرد		گر در پیشش هزارتن مُرده شوند		او زندهتر است هر زمان چتوان کرد
هر دل که ز سرِّ کار آگاهی داشت		درگوشه نشست ومنصبِ شاهی داشت		چون نیست ز نفسِ تو کسی دشمن تر		پس از که امیدِ دوستی خواهی داشت
آنها که مدام از پس این کار شوند		در کشتن این نفس ستمکار شوند		در پوست هزار اژدها خفته تُراست		چون مرگ درآید همه بیدار شوند
آنجا که فنای نامداران باید		بر باقی نفس، تیرباران باید		یک ذرّه گرت منی بود دوزخ تو		از هفت چه آید که هزاران باید
ای نفس فرو گرفته سر تا سر تو		آلوده نجاستِ منی گوهرِ تو		گر در آتش به عمرها میسوزی		هم بوی منی زند ز خاکسترِ تو
ای در غم نان و جامه و آز و نیاز		افتاده به بازار جهان در تک و تاز		کاری دگرت نیست به جز خوش خفتن		گه مزبله پر میکن و گه میپرداز
بد چند کنی کار نکو کن بنشین		سجادهٔ تسلیم فرو کن بنشین		در خانهٔ استخوانی آخر با سگ		نتوانی زیست دفع او کن بنشین
هر دل که به نفس ره به آگاهی برد		به زانکه رهی ز ماه تا ماهی برد		زودا که به سرچشمهٔ حیوان برسی		گر در ظلمات نفس، ره خواهی برد
از کس چو سخن نمیپذیری آخر		آگه نشوی تا بنمیری‌ آخر		چندان بدوی از پی شهوت که مپرس		یک گام به صدق برنگیری آخر
ای عقلِ تو کرده مبتلای خویشت		از عقل، عَقیله هر زمانی بیشت		هر لحظه ز عقل، عَقْبَهای در پیشت		فریاد ز عقلِ مصلحت اندیشت
دردا که دلی که در جهان کار نداشت		بگذشت و ز دین اندک و بسیار نداشت		صد شب ز برای نفس دشمن بنخفت		یک شب ز برای دوست بیدار نداشت
مائیم به امر، پای ناآورده		یک عذر گره گشای ناآورده		هر روز هزار عهد محکم بسته		وآنگاه یکی بجای ناآورده
گاهی به هوس حرف فنا میخوانیم		گاهی ز هوس نزد بقا میمانیم		تر دامنی وجود خود میدانیم		بر خشک بمانده چند کشتی رانیم
مائیم که نه سوخته و نه خامیم		نه صاف چشیده و نه دُرد آشامیم		گرچه چو فلک ز عشق بیآرامیم		صد سال به تک دویده در یک گامیم
یک عاشق پاک و یک دل زنده کجاست		یک سوخته بی فکر پراکنده کجاست		چون بندهٔ اندیشهٔ خویشاند همه		پس در دو جهان خدای را بنده کجاست
دردا که غرور بود و بسیاری بود		یک یک مویم بتی و زنّاری بود		پنداشته بودم که مرا کاری بود		چه کار و کدام کار پنداری بود
بیچاره دلم که خویش حُرْ میپنداشت		با دست تهی کیسهٔ پر میپنداشت		بسیار دُر افشاند ولیکن چو بدید		جز مُهره نبود آنچه دُر میپنداشت
مسکین دل من تخم طلب کاشته بود		عمری عَلَمِ عِلْم برافراشته بود		از هرچه که پنداشته بود او همه عمر		فی الجمله چه گویم، همه پنداشته بود
گه خلوت بینِ هفت گلشن بودم		گه گوشه نشینِ کنجِ گلخن بودم		در گردِ جهان دست برآوردم من		دیار نبود بندِ من، من بودم
هر جان که بدان سرِّ معما نرسید		در شیب فرو رفت و به بالا نرسید		بیچاره دل کسی که از شومی نفس		در قطرگی افتاد و به دریا نرسید
هر دل که بجان طریق دمساز نیافت		در ذُلّ بماند و هیچ اعزاز نیافت		اقبال دو کون، ره بدو یافتن است		بیچاره کسی که ره بدو باز نیافت
سنگی که نه در فروغِ خور خواهد ماند		ممکن نبود که او گهر خواهد ماند		هر کو با اصل شاخ پیوسته نکرد		پیوسته شکسته شاخ، درخواهد ماند
مردند همه، در هوسی، چتوان کرد		من با که برآرم نفسی، چتوان کرد		دیرست که روز باز بودست ولیک		بیدار نمیشود کسی، چتوان کرد
کو دل که بداند نفسی اسرارش		کو گوش که بشنود دمی گفتارش		آن ماه جمال مینماید شب و روز		کو دیده که تا برخورد از دیدارش
گر دیدهوری مرد لقا باید شد		مستغرق وحدتِ خدا باید شد		جایی که بود وجود دریا دایم		مشغول به کُوپْله چرا باید شد
چون می بتوان به پادشاهی مردن		افسوس بود بدین تباهی مردن		عالم همه پرمایدهٔ انعام است		تو گرسنه و تشنه بخواهی مردن
ای در طلب گره گشائی مرده		در وصل بزاده در جدائی مرده		ای بر لب بحر، تشنه، با خاک شده		وی بر سر گنج در گدائی مرده
ای همچو سگی به استخوانی قانع		تاکی باشی به خاکدانی قانع		چون هر نَفَست هزار جان در راه است		از بهرِ چهای به نیم جانی قانع
ای جان تو در ذُلِّ جدائی قانع		گشته دل تو به بی وفائی قانع		این سخت نیایدت که میباید بود		سلطان بچهای را به گدائی قانع
هرگاه که سِرِّ معرفت یابی باز		هر لحظه هزار منزلت یابی باز		چه سود که خویش را به صورت یابی		کار آن باشد که در صفت یابی باز
چون مرغ دلم حوصلهٔ راز نیافت		چون چرخ، طریق، جز تک و تاز نیافت		گویند چرا میننشیند دل تو		چون بنشیند چو جای خود باز نیافت
ای مرد فسرده راز مینشناسی		یک نکته به جز مجاز مینشناسی		مردی خرفی بماندهای بر سر کوی		کوری و کری و باز مینشناسی
از مال همه جهان جوی داری تو		وز خرمن عالم دروی داری تو		تو مرد عیان نهای که از هرچه که هست		گر خواهی وگرنه پرتوی داری تو
کو عقل که قصد آن جلالت کردی		کو دل که در آن دایره حالت کردی		چیزی که بر او دلالتی خواهد کرد		ای کاش که خویش را دلالت کردی
چون حوصله نیست تا خبر خواهد شد		یک قطره ز صد بحر گهر خواهد شد		از دریایی که وصف آن نتوان کرد		جاوید همی آب بدر خواهد شد
چون بسیارم تجربه افتاد از خویش		از تجربه آمدم به فریاد از خویش		در تجربه هر که نیست آزاد از خویش		خاکش بر سر که سرنگون باد از خویش
جانا جانم غرقهٔ دریای تو بود		پیوسته چو قطره بی سر وپای تو بود		من حوصلهای نداشتم، این همه کار،		از حوصله بخشیدن سودای تو بود
این کار که عشق تو مرا پیش آورد		نه در خورِ جانِ منِ درویش آورد		من حوصلهای نداشتم، عشق توام،		چندان کامد، حوصله با خویش آورد
در بادیهٔ تو منزلی میباید		وز واقعهٔ تو حاصلی میباید		خون میگردد دلم به هر دم صد بار		در راهِ تو از سنگ، دلی میباید
گر یک دم پاک می برآید از من		صد گنج ز خاک می برآید از من		ور خود همگی عشق ترا میباشم		در حال هلاک می برآید از من
در عشق رخت علم و خرد باختهام		چه علم و خرد که جان خود باختهام		در راه تو هرچه داشتم حاصل عمر		در باختم و هنوز بد باختهام
دل در طلب وصال تو جان میباخت		در کافری زلف تو ایمان میباخت		چون محو همی گشت ز پیدائی تو		در دیده ز تو، عشق تو، پنهان میباخت
چون طاقت عشق تو ندارم آخر		در دردِ تو چون عمر گذارم آخر		رویی که به صد هزار باطل کردم		آن روی چگونه در تو آرم آخر
چون خون دلم بی تو بخوردم آخر		در خون جگر چرا نگردم آخر		در عشق تو هر حیله که میدانستم		کردم همه و هیچ نکردم آخر
در قلزم عشق تو که دیار نماند		تا غرقه شوم ز خود بسی کار نماند		بس زیر و زبر که آمدم تا آخر		ناچیز چنان شدم که آثار نماند
جان نتواند ز عشق بر جای بُدن		تن نتواند زعشق بر پای بُدن		کاری عجب اوفتاد ما را با تو		نه روی گریختن نه یارای بُدن
آهی که ز دست غم برآرم بی تو		زان آه، جهان بهم برآرم بی تو		نه طاقت آنکه با تو باشم یک دم		نه زهرهٔ آن که دَم برآرم بی تو
هر روز ره عشق تو از سر گیرم		هر شب ز غم تو ماتمی درگیرم		نه زهرهٔ آنکه دل نهم بر چو تویی		نه طاقت آنکه دل ز تو برگیرم
هر کس که ز زلف تو ندارد تابی		از چشمهٔ خضر تو نیابد آبی		گر خود همه بیدارترین کس باشد		حقا که ز بیداری او به خوابی
تا کی ز جهان رنج و ستم باید دید		تا چند خیال بیش و کم باید دید		حقا که به هیچ مینیرزد همه کون		از هیچ چرا این همه غم باید دید
دریاست جهان که تخت اینجا بنهد		دل مردم شوربخت اینجا بنهد		در هر قدمی هزار سر خاک ره است		خاکش بر سر که رخت اینجا بنهد
هر کز پی دنیای دنی خواهد بود		در دوزخِ فرعون منی خواهد بود		چون گلخن دنیای دنی جای سگانسْت		سگ به ز کسی که گلخنی خواهد بود
دنیای دنی چیست سرای ستمی		افتاده هزار کشته در هر قدمی		گر نقد شود کرای شادی نکند		ور فوت شود جمله نیرزد به غمی
چون هست جهان جایگه رسوایی		در جایگهی چنین چرا میپایی		چون میگویی که من نیم اینجایی		پس این همه از چه رو فرو میآیی
دود است همه جهان، جهان دود انگار		وین دیر نمای را فنا زود انگار		چون نابودست اصل هر بود که هست		هر بود که بود گشت نابود انگار
این دنیای غدار چه خواهی کردن		وین شوکهٔ پرخار چه خواهی کردن		آخر نه پلنگی تو نه خوکی نه سگی		این گلخن مردار چه خواهی کردن
از شعبدهٔ جهان چه برخواهد خاست		وز حُقّهٔ آسمان چه برخواهد خاست		زین گلخن دنیا و سگِ نفس تو را		جز حسرتِ جاودان چه برخواهد خاست
دنیا که جوی وفا ندارد در پوست		هر لحظه هزار مغز سرگشتهٔ اوست		چیزی که خدای دشمنش میدارد		گر دشمن حق نهای، چرا داری دوست
دنیا چه کنی چو بیوفا خواهد بود		درخونِ همه خلقِ خدا خواهد بود		گیرم که بقاِ نوح یابی در وی		آخر نه به عاقبت فنا خواهد بود
ای دل تَبَعِ دُنیی غدّار مشو		همچون کرکس از پی مردار مشو		چون خلق جهان بدو گرفتار شدند		تو گر مردی بدو گرفتار مشو
گر هر دو جهان فی المثل انگشتری است		وان کرده در انگشت یکی لشکری است		گر رحم نیایدت بر آنکس همه روز		میدان تو که آن علامت کافری است
ای دل ای دل غم جهان چند خوری		و اندوه به لب آمده جان چند خوری		در گوشهٔ گلخنی که پرخوک و سگند		این لقمه که آتش به از آن چند خوری
چون نیست درین چاه بلا دسترسیت		بر پشتی کیست هر زمانی هوسیت		بر چرخ سیاه کاسهٔ بی سر و بن		صد کوزه توان گریست در هر نفسیت
یک حاجت بیدلی روا مینکنند		یک وعدهٔ عاشقی وفا مینکنند		این است غم ما که درین تنهائی		ما را به غم خویش رها مینکنند
جان رفت و به ذوق زندگانی نرسید		تن رفت و به هیچ کامرانی نرسید		وین غمکش شبرو که دلش میخوانند		هرگز روزی به شادمانی نرسید
هر دم که زنم چو جانم آید به لبم		از زندگی خویشتن اندر عجبم		عمرم همه صرف گشت در غصّه چنانک		یک خوش دلیم نبُد که خوش باد شبم!
بویی که به جان ممتحن میآید		از بهر هلاک جان و تن میآید		تا چند کمان کشم که هر تیر که من		میاندازم بر دل من میآید
گه خستهٔ لن ترانیم موسی وار		گه کشتهٔ نامرادیم یحیی وار		هر لحظه به سوزنی دگر مانده باز		در رشته کشم غمی دگر عیسی وار
هر روز درین دایره سرگشتهترم		چون دایرهای بمانده بی پا و سرم		و امروز چنان شدم که آبی نخورم		تا هم چندان خون نچکد از جگرم
تا کی باشم عاجز و مضطر مانده		بادی در دست و خاک بر سر مانده		هر روزم اگر هزاردر بگشایند		من زانهمه همچو حلقه بر در مانده
روزی نه که دل قصهٔ دمساز نخواند		یک شب نه که حرفی ورق راز نخواند		چندانکه حساب برگرفتم با خویش		چه سود که یک حساب من باز نخواند
امروز منم به جان و تن درمانده		هم من به بلا و رنج من درمانده		شوریده دلی هزار شور آورده		بیخویشتنی به خویشتن درمانده
در عشق چو من کسی نه بیچاره شود		یا چون دل من دلی جگر خواره شود		یک ذره ازین بار که بر جان من است		بر کوهی اگر نهی به صد پاره شود
تا کی خود را ز هجر دلبند کشم		غم در دل و جان آرزومند کشم		دردی که فلک ز تاب آن خم دارد		چون دل بنماند دردِ دل چند کشم
هر دم دل من زچرخ بندی دارد		هر لحظه به تازگی گزندی دارد		یک قطرهٔ خون برای اللّه! بگوی		تا طاقت حادثات چندی دارد
بر دل ز غم زمانه باری دارم		در دیدهٔ هر مراد خاری دارم		نه هم نفسی نه غمگساری دارم		شوریده دلی و روزگاری دارم
جز بیخبری هیچ خبر نیست مرا		وز اهل نظر هیچ نظر نیست مرا		هر چند که صد نوحه گرم میباید		جز نوحه گری کار دگر نیست مرا
با نااهلی که نان خورم خون شمرم		افسانهٔ او را بتر افسون شمرم		با ناجنسی اگر دمی بنشینم		حقّا که ز هفت دوزخ افزون شمرم
بگرفت ز نااهل جهانی غم ازین		مردن به از آنکه صحبتش ماتم ازین		با نااهلی اگر بهشتی بودم		دوزخ طلبم که آن عقوبت کم ازین
دل خون شد و کس محرم این راز نیافت		در روی زمین هم نفسی باز نیافت		پر درد به خاک رفت و در عالم خاک		هم صحبت و هم درد و هم آواز نیافت
دل را همه عمر محرمی دست نداد		دلخسته برفت و مرهمی دست نداد		من در همه عمر همدمی میجستم		عمرم شد و همدمی دمی دست نداد
سرمایهٔ عالم درمی بیش نبود		سر دفترِ هستی عدمی بیش نبود		با همنفسی گر نفسی دستم داد		زان نیز چه گویم که دمی بیش نبود
دردا که درین سوز و گدازم کس نیست		همراه، درین راه درازم کس نیست		در قعرِ دلم جواهر راز بسی است		اما چه کنم محرم راز کس نیست
کو مستمعی تا سخنش برگویم		واحوالِ دلِ ممتحنش برگویم		بیخویشتنی ندیدهام در همه عمر		تا واقعهٔ خویشتنش برگویم
این سوز که خاست با که بتوانم گفت		وین واقعه راست با که بتوانم گفت		این دم که مراست با که بتوانم زد		وین غم که مراست با که بتوانم گفت
چشم من دلخسته به هر انجمنی		چون خویشتنی ندید بیخویشتنی		چون همنفسی نیافتم در همه عمر		در غصّه بسوختم دریغا چو منی!
چندانکه به درد عشق میپویم من		در دردم و دردِ عشق میجویم من		کو سوختهای که جان او میسوزد		تا بو که بداند که چه میگویم من
آنکس که غمِ کهنه و نو میداند		حالِ منِ سرگشته نکو میداند		دردِ من و عجزِ من و حیرانی من		گو هیچ کسی مدان چو او میداند
کی باشد و کی که من مانم و او		وین قصّه که کس نخواند من خوانم و او		آن روز که جانِ من برآید از تن		او داند و من دانم و من دانم و او
آنکس که نه غم خوارگیم خواهد کرد		دیوانهٔ یکبارگیم خواهد کرد		کس نیست به بیچارگی من امروز		که چارهٔ بیچارگیم خواهد کرد
در پای بلا فتادهام، چتوان کرد		سر رشته ز دست دادهام، چتوان کرد		زان روز که زادهام ز مادر بیکس		در گشته به خون بزادهام، چتوان کرد
دردا که ز درد ناکسی میمیرم		در مشغلهٔ مهوّسی میمیرم		هر روز هزار گنج مییابم باز		اما به هزار مفلسی میمیرم
پیوسته زبون روزگار آمدهام		سرگشتهٔ چرخ بیقرار آمدهام		چون نامدهام به هیچ کاری هرگز		سبحان اللّه! پس به چه کار آمدهام
یک دم دل محنت کشم آسوده نشد		تا خون دلم ز دیده پالوده نشد		سودای جهان، که هر زمان بیشترست،		ای بس که بپیمودم و پیموده نشد
ای آن که بکلّی دل و جان داده نهای		در ره، چو قلم، به فرق استاده نهای		چندان که ملامتم کنی باکی نیست		تو معذوری که کار افتاده نهای
هر دل که نه در زمانه روز افزون شد		نتوان گفتن که حال آن دل چون شد		بس عقل، که بی پرورش دایهٔ فکر		طفل آمد و طفل از جهان بیرون شد
هر انجمنی، در انجمن ماندهاند		دایم تو و من در تو و من ماندهاند		ذرّات زمین وآسمان در شب و روز		در جلوه گری خویشتن ماندهاند
قومی که زمین به یک زمان بگرفتند		دل سوختگان را رگ جان بگرفتند		مردان جهان به گوشهای زان رفتند		کامروز مخنثان جهان بگرفتند
با قوّت پیل، مور میباید بود		با ملک دو کون،عور میباید بود		وین طرفه نگر که حدّ هر آدمی یی		میباید دید و کور میباید بود
با اهل، توان قصد معانی کردن		با نااهلان، خود چه توانی کردن		آهنگ عذاب جاودانی کردن		با نااهلیست زندگانی کردن
من، توبهٔ عامی، به گناهی نخرم		صد باغ چو خلدش، به گیاهی نخرم		این ردّ و قبول خلق و این رسم و رسوم		تاجان دارم، به برگ کاهی نخرم
هرکو سخنی شنود، یکبار، از من		بنشست به صد هزار تیمار از من		کو مستمعی که بشنود یک ساعت		صد درد دلم بزاری زار از من
خواهی که ز پرده محرم آیی بیرون،		در پرده نشینی و کم آیی بیرون،		چون موی که از خمیر بیرون آید،		از هژده هزار عالم آیی بیرون
تدبیر تو چیست بغض با حب کردن		با هستی خویشتن تعصّب کردن		چون مینتوان قصد بدان لب کردن		بنشستن و دایماً تعجّب کردن
تو خسته نهیی ز عشق، ور خستهئییی		دل در غم عشق او به جان بستهئییی		گر آگهییی که گم چه گشتهست ازتو		سر بر زانو نشسته پیوستهئییی
تا کی هنر خویش پدیدار کنی		بنشینی و پوستین اغیار کنی		چون در قدمی هزار انکار کنی		تنها بنشین که سود بسیار کنی
بد چند کنی کار نکو کن، بنشین		سجادهٔ تسلیم فرو کن، بنشین		چون شیوهٔ خلق دیدی و دانستی		خط بر همه کش روی بدو کن، بنشین
تا بر ره خلق مینشینی ای دل		در خرمن شرک خوشه چینی ای دل		گر صبر کنی گوشه گزینی ای دل		بینی که درآن گوشه چه بینی ای دل
ای دل هر دم غمی دگرگون میخور		گردن بنه و قفای گردون میخور		وانگاه سری که گوی ره خواهد شد		بر زانوی اندوه نِه و خون میخور
چون درد ترا تا به ابد درمان نیست		گر شاد شوی به قطع جز نقصان نیست		هرگز ز طرب هیچ نخیزد بنشین		در اندوهی که هرگزش پایان نیست
ای دل همه چارهٔ تو بیچارگی است		در گوشه نشستن تو آوارگی است		نانت جگرست و آب خون خوارگیست		اینست علاج تو که یکبارگی است
زین شیوه که اکنون دل دیوانه گرفت		کلّی کم آشنا و بیگانه گرفت		چون شادی خویش زهر قاتل میدید		در کوچهٔ اندوهگنان خانه گرفت
جانا دل من خویش به دریا انداخت		خود را به بلا بر سر غوغا انداخت		اندوه همه جهان به تنهائی خورد		پس شادی، اگر هست، به فردا انداخت
اوّل دل من بر سر غوغا بنشست		هر دم به هزار گونه سودا بنشست		و آخر چو بدید کان همه هیچ نبود		از جمله طمع برید و تنها بنشست
در راه تعب ترک طرب باید کرد		وین نفس پلید را ادب باید کرد		ور در طلبی دریغ نیست ازگفتار		چندانکه ببایدت طلب باید کرد
درعالم مرگ زندگانی دور است		در رنج جهان گنج معانی دور است		خوش باش که دور مرگ نزدیک رسید		ناکامی کش که کامرانی دور است
مردی چه بود رند و مقامر بودن		آزاد ز اول و ز آخر بودن		یکرنگ به باطن و به ظاهر بودن		نظّارگی و خموش و صابر بودن
از جزو به سوی کل سفر باید کرد		وز کل به کل نیز گذر باید کرد		چون هر کل و هر جزو بدیدی و شدی		آنگاه به کلِّ کل نظر باید کرد
هر پرده که بند پرده در خواهد خاست		این پرده مثال آن دگر خواهد خاست		در پیش تو صد هزار پردهست نهان		مشتاب که پرده پرده در خواهد خاست
گر دریائی ز شور بنشانندت		ور تیز تکی چو مور بنشانندت		بنشین که ز خاستن نخیزد چیزی		ور ننشینی به زور بنشانندت
تا کی باشی چو آسمان در تک و تاز		در زیر قدم شو چو زمین پستِ نیاز		گر صبر کنی، صبر، کند کار تو راست		ور نه پس و پیش میدو و کژ میباز
گر همچو فلک سالک پیوسته شوی		آخر چو زمینِ پست بنشسته شوی		ای بس که دویدم من و عشقش میگفت		آهسته ترک که زود آهسته شوی!
هر روز مرا غمی دگر پیش آید		کان غم ز غم همه جهان بیش آید		گر دل به چنین صبر نه درویش آید		تسلیم کند آخر و با خویش آید
ذوق شکر از چشیدن آمد حاصل		بحثی که نه از شنیدن آمد حاصل		آنرا که به جانان سر موئی پیوست		جاوید زبان بریدن آمد حاصل
فرّخ دل آن که مُرد حیران و نگفت		صد واقعه داشت، کرد پنهان و نگفت		دردِ تو نگاه داشت در جان و نگفت		اندوه تو کرد ورد پایان و نگفت
خود را به طریق چاره میباید کرد		وز خلق جهان کناره میباید کرد		هم دل پر خون خموش میباید بود		هم لب بر هم نظاره میباید کرد
امروز دلی سخن نیوش اولیتر		در ماتم خود سیاه پوش اولیتر		چون هم نفس و همدم و همدرد نماند		دوران خموشیست خموش اولیتر
ای دل چو شراب معرفت کردی نوش		لب بر هم نه سِرِّ الاهی مفروش		در هر سخنی چو چشمهٔ کوه مجوش		دریا گردی گر بنشینی خاموش
تا چند زنی ای دلِ برخاسته جوش		در پردهٔ خون نشین و خونی مینوش		بگشای نظر ببین که یک یک ذرّه		چون میگریند و جمله بنشسته خموش
تا چشم ز دیدارِ جهان در بستیم		وز بهرِ گریختن میان دربستیم		خوردیم غمِ عشق و فغان دربستیم		چون اهل ندیدیم زبان دربستیم
ای دل شب و روز چند جوشی، بنشین		تا چند چخی و چند کوشی، بنشین		چون راز تو در گفت نخواهد آمد		در قعر دلت بِهّ ار بپوشی، بنشین
تا کی زنی ای دل خسته جوش		در پردهٔ خود نشین و خونی مفروش		بگشای نظر ببین که یک یک ذرّه		خون میگریند جمله بنشسته خموش
ای دل به سخن مگرد در خون پس ازین		از نطق مرو ز خویش بیرون پس ازین		عمریست که تا زبانی از سر تا پای		وقتست که گوش گردی اکنون پس ازین
گر بحرنهای، ز جوش بنشین آخر		بی مشغله و خروش بنشین آخر		گر نام و نشان خویش گویی برگو		ور وقت آمد خوشی بنشین آخر
گر نام ونشان من توانستی بود		کس را غم جان من توانستی بود		ای کاش که اسرار دل پر خونم		مسمار زبان من توانستی بود
چون لوح دل از دو کون بستردم من		دو کون به زیر پای بسپردم من		ای بس سخنی را که سرم کردی گوی		آمد به گلویم و فرو بردم من
در فقر، سیاه پوشیم اولیتر		صافی دل و دُرد نوشیم اولیتر		چون صبح دمی اگر برآرم از جان		رسواگردم خموشیم اولیتر
در عشق تو از بس که خروش آوردیم		دریای سپهر را به جوش آوردیم		چون با تو خروش و جوش ما درنگرفت		رفتیم و دل و زبان خموش آوردیم
هر چند که نیست هیچ از حق خالی		سر در کش و دم مزن چرا مینالی		کان را که فرو شود به گنجی پایی		سر بر سرِ آن گنج بُرَندش حالی
چون برفکنند از همه چیزی سرپوش		چون دیگ درآید همه عالم در جوش		چون مینتوان کرد به انگشت نشان		انگشت به لب باز همی دار خموش
دل در پی راز عشق، پویان میدار		جان میکن و راز عشق، در جان میدار		سِرّی که سر اندر سرِ آن باختهای		چون پیدا شد ز خویش پنهان میدار
در عالم توحید به کس هیچ مگوی		در سینه نگه دار نفس هیچ مگوی		اینجاست کسی کسی که هر کانجا شد		هیچ است همه از همه پس هیچ مگوی
تا برجایی بجای میباش و خموش!		سر می نه و خاک پای میباش و خموش!		چیزی چه نمایی که ندانی هرگز		نظّارگی خدای میباش و خموش!
هر چند ترا محرم اسراری نیست		صبری میکن که عمر بسیاری نیست		گر همدم مائی و ترا یاری نیست		دم درکش و با هیچ کست کاری نیست
تا کی به سخن زبان خروشان داری		خود را به صفت چو باده نوشان داری		از خلق جهان تا به ابد روی بپوش		گر تو سر و پروای خموشان داری
تا چند زنی منادی، ای سر که فروش!		بیزحمت لب شراب تحقیق بنوش		تا چند زنی ای زن برخاسته جوش		در ماتم این حدیث بنشین و خموش!
گر خواهی تو که وقت خود داری گوش		دم در کشی و به خویش بازآری هوش		گر هر دو جهان چو بحر آید در جوش		تو یافه مگو ز دور بنشین و خموش!
اجزای تو جمله گوش میباید و بس		جان تو سخن نیوش میباید و بس		گفتی تو که «مرد راه چون میباید»		نظّارگی و خموش میباید و بس
آن به که نفس ز کارِ عالم نزنی		وز دست زمانه دست بر هم نزنی		هم غصّهٔ روزگار و هم قصّهٔ خویش		مردانه فرو میخوری و دم نزنی
خواهی که دلت محرم اسرار آید		بی خود شود و لایق این کار آید		برکش ز برون دو جهان دایرهای		در دایره شو تا چه پدیدار آید
هر چند که در ره دراز استادی		غبن است که از سر مجاز استادی		چون روح ترا نهایتی نیست پدید		آخر تو به یک پرده چه باز استادی
نه جان تو با سرّ الاهی پرداخت		نه در طلب نامتناهی پرداخت		دردا که به نفس آنچنان مشغولی		کز نقش به نقّاش نخواهی پرداخت
گر میخواهی که مرد مقبول شوی		جاوید ز شغل خلق معزول شوی		آخر چو به دوست میتوان شد مشغول		غبنی باشد به هرچه مشغول شوی
در راه طلب مرد بهمت باید		یک یک جزوش نقطهٔ حکمت باید		ور روی نمایدش جمالی که مپرس		چشمش به ادب دلش به حرمت باید
ای مرد رونده مرد بیچاره مباش		از خویش مرو برون وآواره مباش		در باطن خویش کن سفر چون مردان		اهل نظری تو اهل نظّاره مباش
تا مرغ دل تو بال وپر نگشاید		این واقعه بر جان تو در نگشاید		از عقل عقیله جوی، بیزاری جوی		کاین عقده به عقل مختصر نگشاید
تا کی دل تو گرد جهان بر پرّد		چون نیست رهش کز آسمان بر پرّد		این بیضهٔ هفت آسمان بشکن خرد		تا مرغ دلت ازین میان بر پرّد
تا چند نه آرام ونه بشتافتنت		نه سر بنهادن ونه سر تافتنت		نی دارد سود موی بشکافتنت		نه سوز طلب، نه درد نایافتنت
از غیب گرت هست نشان آوردن		از عیب نشاید به زبان آوردن		کان چیز که ازدست بشد گر خواهی		دشوار به دست میتوان آوردن
گر مرد رهی راه نهان باید رفت		صد بادیه را به یک زمان باید رفت		گر میخواهی که راهت انجام دهد		منزل همه در درون جان باید رفت
خواهی که به عقبی به بقایی برسی		باید که به دنیا به فنایی برسی		هر چند که راه بر سر آدمی است		میرو، تو مترس، تا به جایی برسی
رعنائی و نازکی رها باید کرد		مردانه مخنثی قضا باید کرد		جان را سپر تیر قضا باید کرد		دل را هدف تیر بلا باید کرد
کو راه روی که ره نوردش گویم		یا سوختهای که اهل دردش گویم		مردی که میان شغل دنیا نَفَسی		با او افتد هزار مردش گویم
جان را که ز تن رحیل میباید کرد		بر لشکر غم سبیل میباید کرد		دل را که به پَرِّ پشّهای مردی نیست		هر لحظه شکار پیل میباید کرد
تا چند ز نیستی و هستی ای دل		در هر دویکی مقام ورستی ای دل		در بُعد، اگر رونده خواهی بودن		به زانکه به قُرب در باستی ای دل
جانی دگرست و جانفزایی دگرست		شهری دگرست و پادشایی دگرست		ما بستهٔ دام هر گدایی نشویم		ما را نظر دوست به جایی دگرست
آن گنج که من در طلب آن گنجم		در دیر طلسمات از آن میرنجم		آن بحر کزو دو کون یک قطره نیافت		آن میخواهم که جمله بر خود سنجم
مرغ دل من که بود چون شیدایی		افتاد ز عشق بر سرش سودایی		هر لحظه به صد هزار عالم بپرید		اما یک دم فرو نیامد جایی
نه جان رهِ جان فزای خود یابد باز		نه دل درِ دلگشای خود یابد باز		مرغِ دل شوریدهٔ من آرامی		وقتی گیرد که جای خود یابد باز
وقتی است که دیدهیی به دیدار کنم		یک ذره نه اقرار ونه انکار کنم		هر نام نکو که حاصل عمر آن است		بفروشم و اندر سر این کار کنم
با قوّت عشق تو به جان میکوشم		با واقعهٔ تو هر زمان میکوشم		چون هستی من جمله به تاراج برفت		اینست عجب که همچنان میکوشم
در عشق تو هردلی که مردانه بود		در سوختن خویش چو پروانه بود		تا کی ز بهانه همچو پروانه بسوز		در عشق بهانه جستن افسانه بود
درعشق گمان خود عیان باید کرد		ترک بد و نیک این جهان باید کرد		گر گوید «ترکِ دو جهان باید داد»		بیآنکه چرا کنی چنان باید کرد
گر مرد رهی میان خون باید رفت		وز پای فتاده سرنگون باید رفت		تو پای به راه در نه و هیچ مپرس		خود راه بگویدت که چون باید رفت
هر لحظه ز چرخ بیش میباید رفت		گاه از بس و گه زپیش میباید رفت		در گردِ جهان دویدنت فایده نیست		گردِ سر و پای خویش میباید رفت
نردِ هوسِ وصال میباید باخت		اسبِ طمعِ محال میباید تاخت		یک لحظه سپر همی نباید انداخت		میباید سوخت و کار میباید ساخت
بنشستهای و بسی سفر داری تو		هر ذرّه که هست ره گذر داری تو		صد قافله در هر نفسی میگذرد		ای بیخبر آخر چه خبر داری تو
چون تو غم بیشمار خودخواهی داشت		درد دل بیقرار خود خواهی داشت		در خاکستر نشین و در خون میگرد		گر ماتم روزگار خود خواهی داشت
ای آن که هزار گونه سودا داری		مردان همه ماتم، تو تماشا داری		خوش میخور و میخفت که داند تا تو		در پیش چه وادی و چه دریا داری
از بس که غم دنیی مردار خوری		نه کار کنی ونه غم کار خوری		سرمایهٔ تو در همه عالم عمریست		بر باد مده که غصّه بسیار خوری
از دورِ فلک زیر و زبر خواهی شد		رسوای جهانِ پرده در خواهی شد		از خواب درآی ای دلِ سرگشته که زود		تا چشم زنی به خواب درخواهی شد
هر چند که دریای پر آب آمد پیش		بشتاب که کار با شتاب آمد پیش		گر غرقه شدی چه سود کاندر همه عمر		بیدار کنون شدی که خواب آمد پیش
کی نیک افتد ترا که بد میباشی		جان میدهی و خصم خرد میباشی		کاریست دگر تو را نخواهند گذاشت		تا بر سر روزگار خود میباشی
ای دوست اگر تو دوستدار خویشی		تا کی ز هوا بر سر کار خویشی		هر چند که بیشتر همی آموزی		میبینمت این که برقرار خویشی
اوّل قدمت دولت انبوه مجوی		کاهیت نخست بس بود کوه مجوی		گر یک سرِ ناخنت پدید آمد کار		در کار شو و به ناخن اندوه مجوی
ای بیخبران دلی به جان دربندید		وز نیک و بد خلق زبان دربندید		چون کار فتاد بر کناری مروید		این کار شگرف را میان دربندید
تو خفته وعاشقان او بیدارند		تو غافل و ایشان همه در اسرارند		بیکاری تو چو همچنین خواهد بود		اما همه ذرّات جهان در کارند
ای پای ز دست داده در پی نرسی		نظّارهٔ جام کن که در می نرسی		تو هیچ نیی در که توانی پیوست		با تست بهم، چگونه در وی نرسی
دل بستهٔ روی چون نگار او کن		جان بر کف دست نه، نثار او کن		بنگر سَرِ کار و زود کار از سر گیر		پس کار و سر اندر سَرِ کار او کن
گر هست درین راه سر بهبودت		بر باید خاست از سر هستی زودت		در عشق بمیر از آنکه سرمایهٔ عمر،		تا تو نکنی زیان، ندارد سودت
هر دل که ز سِرِّ کار آگاهی یافت		در هر مویی ز ماه تا ماهی یافت		افسوس بود که بیخبر خاک شوی		آخر بشتاب اگر خبر خواهی یافت
بی ره رفتن، رموز میاندیشی		برفیست که در تموز میاندیشی		مردان جهان هزار عالم رفتند		تو بر دو قدم، هنوز میاندیشی
گر باز نماید سَرِ یک موی به تو		صد گونه مدد رسد ز هر سوی به تو		ای بیخبر، آن چه بیوفاییست آخر		تو پشت بدو کردهای او روی به تو
یادست ازین هوس بمی باید داشت		یا منّتِ دسترس بمی باید داشت		گر یک نفس از دلت برآید بی او		صد ماتم آن نفس بمی باید داشت
پیوسته به دست خود گرفتاری تو		کاشفته دل پردهٔ پنداری تو		چون در پس پرده مادری داری تو		وقتست که شیر دایه بگذاری تو
هر گاه که گوهر محبّت جویی		تا بعد نجویی به چه قربت جویی		چون نسبت خود درست کردی در فقر		نسبت یابی به هرچه نسبت جویی
ای خلق چرا در تب و تفتید آخر		نابوده و ناآمده رفتید آخر		ای بیخبران این در و درگاه عظیم		خالی مگذارید و مخفتید آخر
آن را که کلید مشکلی میباید		از عمرِ دراز حاصلی میباید		برتر ز دو کون عاقلی گر یابی		ای مرده دلان زنده دلی میباید
گه پیشرو نبرد میباید بود		گه پس رو اهل درد میباید بود		این کار به سرسری بسر مینشود		کاری است عظیم، مرد میباید بود
تا هیچ پراکنده توانی بودن		حقّا که اگر بنده توانی بودن		از یک یک چیز میبباید مردن		تا بوک بدو زنده توانی بودن
تا تفرقه میبود به هر سوی از تو		بیزار بود فقر به صد روی از تو		تا بر جای است یک سر موی از تو		کفرست حدیث این سرِ کوی از تو
ای مانده ز خویش در بلایی که مپرس		هرگز نرسیدهای به جایی که مپرس		از هر چه بدان زنده دلی پاک بمیر		تا زنده شوی به کبریایی که مپرس
نه جان صفت رضای او میگیرد		نه دل طلب وفای او میگیرد		هرچیز که آن در دل تو جای گرفت		میدان به یقین که جای او میگیرد
چون نیست کسی را سر مویی غم تو		جز تو که کند در دو جهان ماتم تو		ای مانده ز راه! یک دم آگاه نهای		تا فوت چه میشود ز تو هر دم تو
شد از تو جهان بیرخ آن ماه سیاه		گو شو که جهان سیاه گردد بیماه		او را تو برای خویشتن میطلبی		پس عاشق خویش بودهیی چندین گاه
بس رنج و بلا کاین دل آغشته کشید		کو رخت به گور پاک ناکشته کشید		زیرا که برای سوزنی عیسی پاک		هر روز بسی دریغ در رشته کشید
هر چند که بیرون و درون خواهی دید		مشتی رگ و استخوان و خون خواهی دید		هر روز،‌هزار پرده بر خویش تنی		با این همه پرده، راه چون خواهی دید
گر جان تو در پردهٔ دین خواهد بود		با دوست بهم پردهنشین خواهد بود		وان دم که نه در حضور او خواهی زد		فردا همه داغ آتشین خواهد بود
او را خواهی از زن و فرزند ببر		مردانه همی ز خویش و پیوند ببر		چون هرچه که هست، بند راهست ترا		با بند چگونه میروی،‌بند ببر
گر میخواهی که باشدت خوش آنجا		از تفرقه پاک رخت جان کش آنجا		سر تا پای تو غرق آتش آنجا		بهتر بودت که دل مشوش آنجا
با عشق، وجود خود برانداخته به		با سوختگی چو شمع درساخته به		زان پیش که در ششدره افتی، خود را،		در باز، که هرچه هست درباخته به
دیوانه اگر مقید زنجیرست		سر تا سر کار او همه تقصیرست		تا شیوهٔ تو تصرّف و تدبیرست		یک یک چیزت که هست دامنگیرست
تا چند ترا ز پرده بیش آوردن		در هر نفسی تفرقه پیش آوردن		دانی که عذاب سختتر چیست ترا		تنها بودن روی به خویش آوردن
پیوستن تو به یک به یک بسیاریست		بگسل که قبول خلق مشکل کاریست		میدان به یقین که در میان جانت		هرجا که خوش آمدی بود زناریست
آن را که بخود بر سر یک موی سر است		مجهولی او مفرّحی معتبر است		کم شو تو که تا ماندهای یک سر موی		پیری طلبیدنت خطر در خطر است
شایستهٔ آن کمال مینتوان شد		مستطمع هر محال مینتوان شد		گر هر دو جهان کرامت ما گیرد		گو گیر که در جوال مینتوان شد
هر لحظه هزار مشکلم پیوسته است		هیچ است ز هرچه حاصلم پیوسته است		میباز برد مرا ز یک یک پیوند		این درد که در جان و دلم پیوسته است
نابرده می عشق، قرارت ای دل		چندین چه گرفتهست خمارت ای دل		گر میخواهی که جانت در پرده شود		پیوند بریدن است کارت ای دل
بگذر ز خیال آن و این، کار اینست		بگشا نظر جمال بین، کار اینست		گر جیم جمال یافت در جهان تو جای		در میم مراقبت نشین، کار اینست
گر میخواهی که وقت خودداری گوش		رنجی که به تو رسد مرنج و مخروش		گر هر دو جهان چو بحر آید در جوش		جمعیت خود به هر دو عالم مفروش
ای آن که تو یک نفس خوداندیش نیی		در پیش همی روی و در پیش نیی		بیرون شدهای ز خویش ودر جُستن دوست		او با تو همیشه و توبا خویش نیی
بی فکر دلی که هست خرّم دارش		نقد دو جهان جمله مسلّم دارش		در هر که نماند هیچ اندیشه و درد		دریای حقیقت است محکم دارش
عمری که نه در حضور جان خواهد بود		گر سود کنی بسی زیان خواهد بود		یک لحظه حضور اگر از اینجا بُردی		جاوید همه عمرِ تو آن خواهد بود
گر یک سرِ موی سرِّ جانان بینی		هر درد که هست عینِ درمان بینی		یک قطره بگیر، خواه بد خواهی نیک		پس لازمِ آن باش، همه آن بینی
گر مرد رهی، روی به فریادرس آر		پشت از سر صدق در هوا و هوس آر		چون نیست به جز یک نفست هر دو جهان		پس هر دوجهان خویش با یک نفس آر
تا با تو، تویی بود، کجا گیری تو		از کس سخنی به صدق نپذیری تو		هر لحظه که بیحضور او خواهی بود		کافر میری آن دم اگر میری تو
جان سوخته سرفکنده میباید بود		چون شمع، به سوز، زنده میبایدبود		کارت به مراد این خدائی باشد		ناکامی کش که بنده میباید بود
گر جان ببرد عشق توام جان آنست		ور درد دهد جملهٔدرمان آنست		هر ناکامی که باشد این طایفه را		میدان به یقین که کام ایشان آنست
تا نفس بود ز سِرِّ جان نتوان گفت		در پیدایی راز نهان نتوان گفت		هر ناکامی که هست چون مرد کشید		کامی بدهندش که از آن نتوان گفت
گفتی که نشان راه چیست ای درویش		از من بشنو چو بشنوی میاندیش		آنست ترا نشان که رسوائی خویش		چندان که فرا پیش روی بینی بیش
عشقش به کشیدن بلا آید راست		در عشق بلا کشی خطا آید راست		افسانهٔ عشق کار پاکی گوئی است		این کار به افسانه کجا آید راست
هر دل که طلب کند چنین یاری را		مردانه به جان کشد چنین باری را		مردی باید شگرف تا همچو فلک		بر طاق نهد جامه چنین کاری را
این کار که صد عالم پنهان ارزد		پیدا نشود مگر کسی کان ارزد		کاری نبود که تربیت یابد کار		هرگه که به دل رسید صد جان ارزد
دل عزت خویش جمله از خواری یافت		زور و زر خود ز ناله و زاری یافت		هرگز نکشد ز سرنگونساری سر		کاین سروری او زسرنگونساری یافت
بهتر ز گشادگی گرفتاری من		برتر ز هزار عزت این خواری من		گر دیدهوری ببین که بُردست سبق		از قدر همه جهان نگونساری من
امروز منم نه کفر و نه ایمانی		نه دانائی تمام و نه نادانی		شوریده دلی، شیفتهای، حیرانی		بر سر گردن فتاده سرگردانی
چون در ره دین نیامدی در دستم		برخاستم و به کافری بنشستم		و امروز نه کافر نه مسلمانم من		دانی چونم چنانکه هستم هستم
نه دین حق و نه دین زردشت مرا		بر حرف بسی نهند انگشت مرا		کس نیست درین واقعه هم پشت مرا		قصّه چه کنم غصّهٔ تو کشت مرا
چون من مگسم سایهٔ طوبی چکنم		با عَقْبَهْ نفس، عزم عقبی چکنم		گویند درین راه چه خواهی کردن		نه دل دارم نه دین نه دنیی چکنم
ای دل نه به کفر ونه به دین خواهی مرد		بیچاره تو ای دل! که چنین خواهی مرد		نه در کفری تمام ونه در دین هم		گه این و گه آن مُذَبْذِبِین خواهی مرد
خود را به محال خود دچار آیی تو		چون خاک رهی چه باد پیمایی تو		کم کاستی تو باشد ای بی حاصل		هرچیز که از خویش درافزایی تو
ای تن دل ناموافقت میداند		وز روی و ریا منافقت میداند		هر فعل که میکنی، بد و نیک، مپوش		گو خلق بدان، چو خالقت میداند
گه در وصف دین یگانهای میجویی		گاه از کف کفر دانهای میجویی		چون از سر خویش بر نمیدانی خاست		ای تر دامن! بهانهای میجویی
چون کرد شراب شرک و غفلت مستت		عالم عالم، غرور در پیوستت		چندان که مپرس سرفرازی هستت		تاتن بنیوفتی که گیرد دستت
تا چند به فکر نفس مشغول شوی		گه با سرِ کار و گاه معزول شوی		آن روز که مردود همه خلق تویی		آن روز درین کارتو مقبول شوی
هر دل که تمام از سردردی برخاست		هستیش ز پیش همچو گردی برخاست		آنگاه اگر مخنثّی در همه عمر		در سایهٔ او نشست مردی برخاست
گر خاصه نیی تو، عام میباید بود		ور پخته نیی تو، خام میباید بود		در کفر نیی تمام و در ایمان هم		در هرچه دری، تمام میباید بود
ای در رهِ دین و کارِ کفر آمده سُست		نه مؤمن اصلی و نه کافر بدرست		بر روی و ریا طاعت تو معصیت است		با مفسدِ فاش باش یا زاهدِ رُست
هر چند که رنج بیشتر خواهی برد		هر پی که بری تو بیخبر خواهی برد		گاهی سر او داری و گاهی سر خود		چون با دو سر این راه بسر خواهی برد
ای دل اگر از کار دگرگون آیی		فردا ز حیا پیش خدا چون آیی		کان دم به در خلد درون خواهی شد		کز عهدهٔ هر چه هست بیرون آیی
امروز چو جمله عمر ضایع کردی		فردا چکنی به خاک و خون میگردی		چون پرده براوفتد هویدا شودت		چیزی که به زیر پرده میپروردی
نه در ره اقرار، قراری داری		نه از صف انکار، کناری داری		میپنداری که کارتو سرسری است		کوته نظرا! دراز کاری داری
خود را چو زخواب و خور نمیداری باز		پس چه تو، چه آن ستور، در پردهٔ راز		آخر ز وجود خویشتن شرمت نیست		معشوق تو بیدارو تو خوش خفته به ناز
چون بحر، ز شوق راز جان، میجوشم		لیکن ز خود و ز دیگران میپوشم		ای خواجه! برو، که دُرد صافی رویی		من صافی دل اگرچه دُردی نوشم
چون بحر،‌دلی هزار جوش است مرا		تن در غم عشق، سخت کوش است مرا		گر زهد کنم زبان خموش است مرا		کاین زهد نه از بهر فروش است مرا
آنجا که نه جان رسید ونه تن آنجا		نه مرد رسد هرگز ونه زن آنجا		گر هر دو جهان زیر و زبر گردانم		تا تو نرسانی نرسم من آنجا
می نرهانی مرا ز من، من چکنم		سیر آمدهام ز جان و تن، من چکنم		من میخواهم که راه یابم سوی تو		تو ره ندهی به خویشتن من چکنم
پیوسته دلم به جانت میخواهد جُست		دست از توبه خون دیده میخواهد شست		چندان که به خود، قدم زنم در ره تو		در هر قدمم حجاب میخواهد رست
چندانکه مرا میل به رفتن بیش است		این نفس سگم بر سر کار خویش است		گر من به خودی خویشتن خواهم رفت		ای بس که ز پس ماندگی در پیش است
راهی به خودم که مینماید آخر		بندی ز دلم که میگشاید آخر		چون کار ز دست جمله کردند برون		چه کار زدست ما برآید آخر
گر تن گویم به خویشتن مینرود		ور جان گویم به حکم تن مینرود		تا چند به اختیار خود خواهم رفت		چون کار به اختیار من مینرود
تا چند به پای جان و تن خواهم رفت		تا کی ز روش چنان که من خواهم رفت		میخواهم بود تا ابد بر یک جای		گر راه به پای خویشتن خواهم رفت
از خود نتوان راه معانی کردن		آهنگ به ملک جاوانی کردن		یک قطرهای و هزار بحرت در پیش		آخر چه کنی یا چه توانی کردن
خواهی که ز اضطرار و خواری برهی		وز بیادبی و بیقراری برهی		تا چند به خود کنی تصرّف در خویش		گر کار بدو بازگذاری برهی
جان محرم درگاه همی باید برد		دل پر غم و پر آه همی باید برد		از خویش بدو راه نیابی هرگز		هم زو سوی او راه همی باید برد
گر در سفر یگانگی خواهی بود		از جمع چرا کرانگی خواهی بود		ور تو پر و بال خویش خواهی برّید		ای بس که چو مرغ خانگی خواهی بود
آن را که ز حق روزفزون آید کار		در پنجهٔ همّتش زبون آید کار		جان کندن بیفایده کاری نبود		باید که زمغز جان برون آید کار
در عشق دلی خراب چتواند کرد		بیخویشتنی صواب چتواند کرد		انصاف بده که ذرهای سایهٔ محض		در پرتو آفتاب چتواند کرد
کارتو، نکو، او بتواند کردن		یک تو و دو تو او بتواند کردن		صد عالم هست و نیست گر خواهد بود		خود کیست جز او، او بتواند کردن
عالم چو زکاف و نون توان آوردن		پس شخص ز خاک و خون توان آوردن		این نقش که هست چون برون آوردند		صد نقش دگر برون توان آوردن
ای دوست ز اندوه دل ریش چه سود		پیش از من و تو چو رفت از پیش چه سود		صد سال و هزار سال اگر سارَخْکی		بر سندانی همی زند خویش چه سود
تقدیر چو سابق است تعلیم چه سود		جز بندگی و رضا و تسلیم چه سود		پیوسته ز بیم عاقبت می‌سوزی		این کار چو بودنی است از بیم چه سود
از کارِ قضا در تب و در تفت چه سود		وز حکم ازل بیخور و بیخفت چه سود		تا کی به هزار لوح خوانم بر تو		کز هرچه همی رود قلم رفت چه سود
گر دوزخی و اگر بهشتی امروز		پیدا نشودخوبی و زشتی امروز		دی رفت قلم آنچه نوشتی امروز		فردا ببر آید آنچه کشتی امروز
دی حکم حیات با اجل راندهاند		کس را چه خبر تا چه عمل راندهاند		خلقان نروند تا بر ایشان نرود		هر نیک و بدی که در ازل راندهاند
هر دل که زحکم رفته فرسوده شود		افسوس که فرسودهٔ بیهوده شود		زیرا که هر آنچه بودنی خواهد بود		گر جهد کنی ور نکنی بوده شود
گر مردِ حقی مخالف باطل باش		بر هیچ مکن قرار و در منزل باش		از بندگی خویش گر اندوه کنی		باری به خداوندی او خوشدل باش
تا رخت وجودت به عدم در نکشند		هر کار که کرده شد بهم درنکشند		سر بر خط لوح ازلی دار و خموش		کز هر چه قلم رفت قلم در نکشند
آنجا که قرار کار عالم دادند		هر چیز که دادند مسلم دادند		این دم که تراخوش است و ناخوش بتو نیست		چون بی تو قرار این دم، آن دم دادند
نفست چه کند چو بند نگشایندش		با ره که شود که راه ننمایندش		با نفس مکن ستیزه کاین نفس ترا		فرمان نبرد تا که نفرمایندش
از هستی خود دمِ تولاّ چه زنیم		وز نیستی آن دمِ تبرّا چه زنیم		ای مردِ سلیم قلب! میپنداری		کاین مهره به دستِ ماست تا ما چه زنیم
جانی اگر از حق خبری میداری		جسم ار ز سرخود نظری میداری		هر چند که مهره میزنم لیک چه سود		چون نقش ز مهرهی دگری میداری
آنها که به علم و عقل در پیشانند		کی فعل تو و من ازتو و من دانند		ای دل نه به دستِ منِ عاجز چیزی است		من میگردم چنانکه میگردانند
تا چند کنم گناه در گردن خویش		وز بیم گنه قصد به خون خوردن خویش		بی ما چو گنه کردن ما راندهاند		ما را چه گنه درین گنه کردن خویش
تا چند روی بیهده از هر سویی		تا کی گویی گزاف از هر رویی		گر هر دو جهان چو زلف در هم فتدت		حکم ازلی زان بنگردد مویی
بی حکم تو هیچ کار نتواند بود		بیحکمت تو شمار نتواند بود		چون آمد و شد به اختیارِ ما نیست		در بودنم اختیار نتواند بود
ترسم که چو بیش ازین جهانت ندهند		از بهر زمین شدن زمانت ندهند		هرکار که میببایدت کرد بکن		یعنی دم واپسین امانت ندهند
دنیا که برای ره گذر باید داشت		از زود گذشتنش خبر باید داشت		چون میدانی که سخت دردی است فراق		بر هیچ منه دلت که بر باید داشت
گر مرد رهی،‌رَخْت به دریا انداز		سربار، برو، بر سرِ غوغا انداز		با رنج وبلا و محنت امروز بساز		ناز و طرب و عیش به فردا انداز
چون مرگ در افکند به غرقاب ترا		با خاک برد با دل پرتاب ترا		چون گور ز پیش داری ومرگ از پس		چون میآید درین میان خواب ترا
چون هرچه بود اندک و بسیار نبود		در زیر دیار چرخ دیار نبود		هر چند جهان خوشست بگذار زیاد		انگار که هرچه بود انگار نبود
دیدی تو که محنت زده و شاد بمرد		شاگرد به خاک رفت و استاد بمرد		آن دَم مُردی که زادهای از مادر		این مایه بدان که هر که او زاد بمرد
عمری به هوس گذاشتی خیز و برو		سر برکِه و مِه فراشتی خیز و برو		زین بیش جهان نمیرسد حصهٔ تو		چون نوبت خویش داشتی خیز و برو
دانی تو که هر که زادناچار بمرد		به از چو من و چون ز تو بسیار بمرد		هر روز بمیر صد ره وزنده بباش		کاسان نبود ترا به یکبار بمرد
چون قاعدهٔ بقای ما عین فناست		بر عین فنا کار بنتوان آراست		برخیز که آن زمان که بنشستی راست		چه سود که نانشسته بر باید خاست
کارت همه چون که خوردن و خفتن بود		میلت همه در شنودن و گفتن بود		بنشین که من و تو را درین دار غرور		مقصود ز آمدن، همه رفتن بود
تو بیخبری و تا خبر خواهد بود		از جملهٔ عالمت گذر خواهد بود		برخیز که اینجا که فرو آمدهای		آرامگهِ کسی دگر خواهد بود
چون مردن تو چارهٔ یکبارگی است		مردانه بمیر! این چه بیچارگی است		تو خون و نجاستی و مشتی رگ و پی		انگار نبود، این چه غم خوارگی است
چون پنداری در بُنهٔ ما افتاد		صد فرعونی ز ما به صحرا افتاد		پر مشغله و خروش کردی عالم		کافسوس که شبنمی به دریا افتاد
بر لوحِ دلت نقشِ دو عالم رقم است		رو لوح بشوی و ز ناحق دودم است		ور با عدمت برَند اصلت عدم است		انگار نزادهای بمیر این چه غم است
گر مرد رهی، حدیث عالم چه کنی		از جان بگذر زحمت جان هم چه کنی		ای بی معنی! اگر چنان جان بخشی		جان خواست ز تو، این همه ماتم چه کنی
ای دل صفت نفس بد اندیش مگیر		بر جهل، پی صورت ازین بیش مگیر		کوتاهی عمر مینگر غرّه مباش		چندین امل دراز در پیش مگیر
چون بسیارست ضعف در ایمانت		هرگز نبود حدیث مرگ آسانت		چندین مگری ز مرگ اگر جان داری		کان میباید که باز خندد جانت
گفتی تو که مرگ چیست ای بینایی		مرگ آینهٔ فضیحت و رسوایی		یک ذره گر این حدیث برجانت تافت		با خویش ببردت که نبود آنجایی
ای جان سبک روح! گران سنگی چیست		نارفته دو گام، در ره، این لنگی چیست		در آمدنت دلخوشی و شادی بود		پس در شدنت این همه دلتنگی چیست
در عالم محنت به طرب آمدهیی		در دریائی و خشک لب آمدهیی		آسوده و آرمیده بودی به عدم		آخر به وجود از چه سبب آمدهیی
ای آنکه همیشه نفس خشنود کنی		وین کار که نیست کردنی زود کنی		از یک یک جو چو بازخواهندت خواست		هر روز اگر جوی خوری سود کنی
بر هر وجهی که بستهٔ اسبابی		مرگت کند آگه که کنون در خوابی		دستت که ز پیوستن او بیخبری		تا از تو نبرند، خبر کی یابی
تا کی ز غم زیان وسودت آخر		در سینه و دل آتش ودودت آخر		روزی دو درین گلخن پر غم بودی		انگار نبودهای چه بودت آخر
دردا که به درد ناگهان خواهی شد		دل سوخته در فراق جهان خواهی شد		گر خاک جهان بر سر خود خواهی ریخت		با باد به دست از جهان خواهی شد
چون قاعدهٔ وجود پنداشتن است		و افزون طلبی ما کم انگاشتن است		تا چند چو کرم پیله بر خویش تنیم		چون هرچه تنیده، رَسْم، بگذاشتن است
دل از طربِ زمانه برداشتنیست		و افزون طلبی ما کم انگاشتنیست		تا چند چو کرمِ پیله بر خویش تنیم		چون هر چه تنیدهایم بگذاشتنیست
آن چیست مرا از غم و تیمار که نیست		وز ناکامی اندک و بسیار که نیست		از جملهٔدخل و خرج این عالم خاک		بادی است مرا در سر و انگار که نیست
جانی است درین راه خطرناک شده		تن زیر زمین ز نیک و بد پاک شده		بس رهگذری که بگذرد بر من و تو		ما بیخبر از هر دو جهان خاک شده
از عمر، تمام بهره، برداشته گیر		هر تخم که دل میطلبد کاشته گیر		اول برخیز و هرچه گرد آوردی		آخر به دریغ جمله بگذاشته گیر
هر دیده که روی در معانی آورد		بیشک ز کمال زندگانی آورد		بر باد مده عمر که هر لحظه ز عمر		صد مُلک به دست میتوانی آورد
عشاق که قصّهٔ دل افروز کنند		جان همچو چراغ در سرِ سوز کنند		با خویش حساب خود شب و روز کنند		فردای قیامتِ خود امروز کنند
هر روز ز دل بر سرِ آتش میباش		خاکِ کفِ پای خلقِ سرکش میباش		هر شب ز جگر نواله درهم میپیچ		درخون میزن نواله و خوش میباش
تا چند درِ فتوح جان دربندی		در پیش بُتِ نفس میان دربندی		گر میخواهی که بر تو بگشاید کار		از نیک و بدِ خلق زبان دربندی
هم تن ز وجودِ جان فرو خواهد ماند		هم جان ز همه جهان فرو خواهد ماند		بگشای زبانِ لطف با جملهٔ خلق		کز نیک و بدت زبان فرو خواهد ماند
گر دیدهوری جمله نکو باید دید		بر باید رفت و پس فرو باید دید		بنگر به درختِ سرنگونسار که چیست		یعنی همه شاخِ صنعِّ او باید دید
گر عقل تو کامل است کم خور غم خویش		هرکس را عالمی و تو عالم خویش		کس ماتم تو، چنانکه باید، نکند		بر خود بگری و خود بکن ماتم خویش
چون نشنودی ز یک مسافر که چه بود		کی بشناسی اول و آخر که چه بود		هرحکم که کردهاند، در اول کار،		آگاه شوی در دم آخر که چه بود
گاه از سر طاعتی برون آیی تو		گه در کف معصیت زبون آیی تو		نومید مشو هرگز و امید مدار		تا آخر دم ز کار چون آیی تو
خون شد همه جانها و جگرها همه ریش		و آگاه نگشت هیچ کس از کم و بیش		خوش خوش بشنو حدیث خویش ای درویش		از پس منشین که کار داری در پیش
آن کس که تمام متّقی خواهد بود		ایمن بدنش احمقی خواهد بود		جز در دم واپسین نگردد روشن		تا خواجه سعید یا شقی خواهد بود
چندان که ز مرگ میبگویم دل را		تنبیه نمیاوفتد این غافل را		مشکل سفری است ای دل غافل در پیش		چه ساختهای این سفر مشکل را
گر تن گویم عظیم سست افتادست		ور دل گویم نه تن درست افتادست		این چندینی مصیبتم هر روزی		ازواقعهٔ شب نخست افتادست
چون خواهد بود در کمین افتادن		بر خاستنت زیرترین افتادن		انصاف بده دلا که کاری است عظیم		در ششدرهٔ روی زمین افتادن
گر دل بر امید رهنمون بنشیند		ور در غم خود میان خون بنشیند		در ششدرهٔ خوف و رجا مانده است		تا آخر کار مهره چون بنشیند
پیوسته چو ابر این دل بیخویش که هست		خون میگرید زین ره در پیش که هست		گویند چه کارت اوفتادست آخر		چه کار بود فتاده زین بیش که هست
عمری که ز رفتنش چنین بیخبرم		بگذشت چو باد و پیری آمد به سرم		شد روز جوانی و درآمد شب مرگ		وز بیم شب نخست خون شد جگرم
دیرست که جان خویشتن میسوزم		وز آتش جان، چو شمع، تن میسوزم		ای کاش، شد آمدم نبودی که مدام		تا آمدم از بیم شدن میسوزم
گاهی ز غم نفس وخرد میگریم		گاهی ز برای نیک و بد میگریم		گر آخر عمر گوشهای دست دهد		بنشینم و بر گناه خود میگریم
زان میترسم که در بلام اندازند		همچون گویی بی سر و پام اندازند		روزی صد ره بمیرم از هیبت آنک		تا بعد از مرگ در کجام اندازند
تن کیست که سرنگون همی باید کرد		دل چیست که غرق خون همی باید کرد		این دم به زمین فرو شدم بس عاجز		تا سر ز کجا برون همی باید کرد
گفتم شب و روز از پی این کار شوم		تا بوک دمی محرم اسرار شوم		زان میترسم که چون بر افتد پرده		من در پس پرده ناپدیدار شوم
چون نیست طریقی که به مقصود رسم		آن به که به نابودن خود زود رسم		چون هر روزی به زندگی میمیرم		گر مرگ در آیدم به بهبود رسم
تا کی باشم گرد جهان در تک و تاز		سیر آمدم از جهان و از آز و نیاز		مرگی که مرا رهاند از عمر دراز		حقا که به آرزوش میجویم باز
در هر دو جهان یک تنهای میجویم		آزاد ز رخت و بنهای میجویم		در حبس جهان بماندهام سرگردان		بر بوی خلاص، رخنهای میجویم
جان رفت و ندید محرمی در همه عمر		دل خست و نیافت مرهمی در همه عمر		بِلْ تا بسر آید دم بیفایده زانک		دلشاد نبودهام دمی در همه عمر
از مال جهان جز جگری ریشم نیست		اینست و جز این هیچ کم و بیشم نیست		از خویشتن و خلق به جان آمدهام		یک ذره دل خلق و سر خویشم نیست
اشکم پس و پیش منزلم بگرفتهست		سیلاب بلا آب و گلم بگرفتهست		هر لحظه هزار مشکلم بگرفتهست		دیرست که از خویش دلم بگرفتهست
تا کی بینم به هر دمی تیماری		تا چند کشم به هر زمانی باری		چون عمر شد و ز من نیامد کاری		آخر در گیرد این نفس یکباری
نه از تن خود به هیچ خشنودم من		نه یک نفس از هیچ بیاسودم من		ز اندیشهٔ بیهوده بفرسودم من		آخر چو نبودهام چرا بودم من
ای تن ز زمانه سر نگون مینشوی		وی دل تو درین میانه خون مینشوی		وی جان تو ازین تن ز جان آمده سیر		آخر به چه خوشدلی برون مینشوی
چون نیست سری این غم بیپایان را		وقت است که فرش درنوردم جان را		ای جانِ به لب آمده ازتن بگسل		انگار ندیدی منِ سرگردان را
چون من بگذشتهام بجان زین دو سرا		تا کی ز گرانجانی تن بهر خدا		از پای فتادهام به روزی صد جا		خود را بدروغ چند دارم بر پا
امروز منم خسته ازین بحر فضول		سیر آمده یکبارگی از جان ملول		کردند ز کار هر دو کونم معزول		خود را بدروغ چند دارم مشغول
آن مرغ که بود از می معنی مست		پرّید و دل اندر کرم مولی بست		گیرم که نداد دولت عقبی دست		آخر ز خیال رهزن دنیی رست
جانا چو به نیستی فتادم برهم		در پیش درش چو جان بدادم برهم		گر نیست شدن در ره تو چیزی نیست		آخر ز تقاضای نهادم بر هم
گه گم شدهٔ هزار کارم داری		گاه از همه کار برکنارم داری		گر وقت آمد مرا ز من باز رهان		تا کی شب و روز بیقرارم داری
جز غوّاصی هوس ندارم چکنم		غوّاصی را نفس ندارم چکنم		در دریائی فتادهام در گرداب		پروای جواب کس ندارم چکنم
چون دل ز طلب در ره جانان استاد		نه با تن خود گفت ونه با جان استاد		آری چو شتاب و خوف بسیار شود		با یکدیگر به قطع نتوان استاد
یک ذره چو آن حکم دگرگون نشود		بیمرگ کسی به راه بیرون نشود		خون گشت دلمْ ز خوف این وادی صعب		سنگی بود آن دل که ازین خون نشود
دیرست که دور آسمان میگردد		میترسد و زان ترس بجان میگردد		چون دید که قبله گاه دنیا چونست		صد قرن گذشت و همچنان میگردد
از واقعهٔ روز پسین میترسم		وز حادثهٔ زیر زمین میترسم		گویند مرا کز چه سبب میترسی		از مرگ گلوگیر چنین میترسم
میترسم و بیقیاس میترسم من		چون خوشه ز زخم داس میترسم من		شک نیست که سخت وادیی در پیش است		زین وادی پُر هراس میترسم من
چون پنجه سال خویشتن را کُشتم		بر عمرِ نهاد سالِ شصت انگشتم		شک نیست که شست را کمانی باید		چون شصت تمام شد کمان شد پشتم
چون روی به پنجاه و به شصت آوردیم		چیزی که نشایست به دست آوردیم		امروز درین جهان دارم جز عجز		در نزد خدائیت شکست آوردیم
گر هیچ ندیدم من و گر دیدم من		خود را ز بدانِ بد بتر دیدم من		مویم همه شد سپید و بر خویش بگشت		امّا سرِ مویی بنگر دیدم من
دردا که جوانی ز بَرَم دور رسید		صد گونه بلای منِ رنجور رسید		کافور دمید از بناگوش برون		یعنی که کفن ساز که کافور رسید
شد عقل ز دست و سخت مضطر افتاد		تا موی چو سیم و روی چون زر افتاد		عمری که ز سر غرور سودا پختم		امروز مرا چو کفک با سر افتاد
آن رفت که عیشِ این جهانی خوش بود		وان روز جوانی بخوانی خوش، بود		امروز که پیری به سر آمد شادم		وآن بود غلط زانکه جوانی خوش بود
تا کی به هوس چارهٔ بهبود کنیم		کان به که خوشی عزمِ سفر زود کنیم		چون عمرِ عزیز بود سرمایهٔ ما		سرمایه ز دست رفت چه سود کنیم
دردا که ز خواب بس دل غافل ما		تا موی سپید شد سیه شد دل ما		دردا و دریغا که به جز درد و دریغ		حاصل نامد ز عمر بیحاصل ما
افسوس که بی فایده فرسوده شدیم		وز آسِ سپهرِ سرنگون سوده شدیم		دردا و ندامتا که تا چشم زدیم		نابوده دمی بکام، نابوده شدیم
جان را خطرِ روزِ پسین بایددید		دل را غمِ عقلِ‌ پیش بین باید دید		دیدیم ز عالم آنچه دیدیم وشدیم		تا خود چه ز عالم آفرین باید دید
تا در بُنِ بحر عشق غرقاب شدیم		گُم گشتهتر از ذرّهٔ سیماب شدیم		افسانهٔ کارِ عشق چون برگوییم		کافسانهٔ تو دراز ودر خواب شدیم
دردا که ز دُردی جهان مَست شدیم		پشتی چو کمان و تیر از شست شدیم		آمد شدِ ما نگر که در آخرِ عمر		از پای درآمدیم و ازدست شدیم
رفتیم و نبود هیچ کس محرم ما		غم بود که بود روز و شب همدم ما		سبحان اللّه! به هرزه این عمرِ عزیز		امد بسر و بسر نیامد غم ما
ای دل همه را بیازمودیم و شدیم		بسیار بگفتیم و شنودیم وشدیم		فی الجلمه چنان که رفته بودیم شدیم		کِشتیم وفا، جفا درودیم و شدیم
گه دستخوشِ زمانه خواهیم شدن		گه پیشِ بلا نشانه خواهیم شدن		چون نیست به جز فسانهای کارِ جهان		در خواب، بدین فسانه خواهیم شدن
از آز و طمع بیخور و خفتیم همه		وز حرص و حسد در تب وتفتیم همه		چیزی که شد اندر پی آن ضایع عمر		ضایع بگذاشتیم و رفتیم همه
هرگز ره دین براستی نسپردیم		هرگز به مراد دل دمی نشمردیم		دردا که زغفلت شبانروزی خویش		رفتیم وبسی خصم و خصومت بردیم
کو تن که ز پای در فتادست امروز		کو دل که ز دیده خون گشادست امروز		در هر هوسی که بود دستی بزدیم		زان دست زدن، به دست، بادست امروز
از عمر گذشته عبرتی بیش نماند		وز مانده نیز حیرتی بیش نماند		عمری که ازو دمی به جان میارزید		چون باد گذشت و حسرتی بیش نماند
چون رفتن جان پاک آمد در پیش		تن را سبب هلاک آمد در پیش		تا عمر در آبِ دیده و آتشِ دل		چون باد گذشت و خاک آمد در پیش
دل در سر درد شد به درمان نرسید		جان در سر دل شد و به جانان نرسید		خوش خوش برسید عمرم ازگفت و شنود		وین قصّهٔ درد ما به پایان نرسید
هم کار ز دست رفت در بی کاری		هم عمر عزیز میرود در خواری		تا چون بود این باقی عمرم که نبود		از عمر گذشته هیچ برخورداری
دردا که دلم را تن بَطّال بکشت		مهدی مرا به ظلم دجّال بکشت		در بادیهای، چراغکی میبردم		یک صر صر تند آمد و در حال بکشت
افسوس که روزگارم از دست بشد		جان و دل بیقرارم از دست بشد		گفتم که به حیله کار خود دریابم		چون دریابم که کارم ازدست بشد
از گلشن دل نصیب من خار رسید		وز جان به لب رسیده تیمار رسید		افسوس که آفتاب عمرم ناگاه		در بیخبری بر سر دیوار رسید
چون لایق گنج نیست ویرانهٔ عمر		می نتوان شد مقیم هم خانهٔ عمر		وقت است که درخواب شوم، بو که شوم!		زیرا که به آخر آمد افسانهٔ عمر
امروز منم نشسته نه نیست نه هست		در پردهٔ نیستْ هست شوریده و مست		چه چاره کنم چو شیشه افتاد و شکست		هم دست ز کار رفت و هم کار از دست
رفتم که بنای عمر نامحکم بود		وین تیره سرای، سخت نامحرم بود		پندار که سوزنی ز عیسی گم گشت		و انگار که ارزنی ز دنیا کم بود
رفتم خط عشق وبندگی نادیده		جز حسرت و جز فکندگی نادیده		میگریم پشت بر جهان آورده		میمیرم روی زندگی نادیده
کارم ز دل گرم و دم سرد گذشت		هر خشک و ترم که بود در درد گذشت		عمری که ز جان عزیزتر بود بسی		چون باد به من رسید و چون گرد گذشت
شد عمر و دل از کرده پشیمان آمد		کارم بنرفت و کار تاوان آمد		گر راه نگه کنم بسر شد بر من		ور عمرنگه کنم به پایان آمد
آن شد که دلم را غمِ جانانی بود		دل خون شد و یاوه گشت اگر جانی بود		هر دم که زدم ز عمر تاوانی بود		آن نیز فرو گذشت و درمانی بود
زین شیوه که ازعمر برآوردم گرد		کس در دو جهان بر نتواند آورد		خون میگرید دل من از غصهٔ آنک		کاری بنکردم و توانستم کرد
تن پست شد از درد اگر پست نبود		جان مست شد از دریغ اگر مست نبود		از پای درآمدم که تا چشم زدم		ازدست بشد دلی که در دست نبود
افسوس که ناچار بمی باید مرد		در محنت و تیمار بمی باید مرد		چون دانستم که چون همی باید زیست		دل پر حسرت زار بمی باید مرد
دل رفت و ز آتش طرب دود ندید		جان شد ز جهان و از جهان سود ندید		چشمی که همه جهان بدان میدیدم		پر خون شد و روی هیچ بهبود ندید
هان ای دل خسته کاروان میگذرد		بیدار شو آخر که جهان میگذرد		آن شد که دمی در همه عمرت خوش بود		باقی همه بر امید آن میگذرد
عمری که گذشت زود انگار نبود		وز عمر زیان و سود انگار نبود		چون آخر عمر اول افسانه است		کو عمر که هرچه بود انگار نبود
بنیاد جهان غرور و سوداست همه		پنهان نتوان کرد که پیداست همه		چه رنج بری که حاصل عمر در آن		تا چشم کنی باز دریغاست همه
با این دلِ چون قیر چه خواهی کردن		با نَفْسِ زبون گیر چه خواهی کردن		در روز جوانی بنکردی کاری		امروز چنین پیر چه خواهی کردن
میپنداری که بیخبر بتوان زیست		در بیخبری زیر و زَبَر بتوان زیست		چندانک نشینی تو و آخر بیقین		ای بی سر و بن چند دگر بتوان زیست
شیر اجلت چو درکمین خواهد بود		در خاک فتادنت یقین خواهد بود		در دور زمان مساز املاک و بدان		قسمت ز زمان دو گز زمین خواهد بود
گیرم که ترا لطف الاهی آمد		در ملک تو ماه تا به ماهی آمد		در هر وطنی سرای و باغی چه کنی		میپنداری که باز خواهی آمد
چون روی تو در هلاک خواهد بودن		قسم تو دو گز مغاک خواهد بودن		بر روی زمین چند کنی جای و سرای		چون جای تو زیر خاک خواهد بودن
از آتش دل چو دود بر خواهی خاست		وز راه زیان و سود برخواهی خاست		وین کلبه که ایمن اندر او بنشستی		ایمن منشین که زود برخواهی خاست
زان پیش که در عینِ هلاکت فکنند		بفکن همه پاک، بو که پاکت فکنند		زیرا که ز روزگار روزی چندی		بر تو شمرند و پس به خاکت فکنند
تا کی به نظارهٔ جهان خواهی زیست		فارغ ز طلسم جسم و جان خواهی زیست		یک ذرّه به مرگِ خویشتن برگت نیست		پنداشتهای که جاودان خواهی زیست
گاهی به قبولِ خلق خواهی آویخت		گاهی به عصا و دلق خواهی آویخت		از بهرِ شکم روز و شبان در تک و پوی		خود را به گلو و حلق خواهی آویخت
گر در کوهی مقیم و گر در دشتی		بر خاک گذشتگان مجاور گشتی		بر خاک تو بگذرند ناآمدگان		چندان که تو برگذشتگان بگذشتی
چون رفتنِ بیقیاس داری در پی		چندانک روی هراس داری در پی		ای خوشهٔ سرسبز بسی سر مفراز		چون میدانی که داس داری در پی
ره بس دور است توشه بردار و برو		فارغ منشین تمام بردار وبرو		تا چند کنی جمع که تا چشم زنی		فرمان آید که جمله بگذار و برو
هر رنگ که ممکن است آمیخته گیر		هر فتنه که ساکن است انگیخته گیر		وین روی چو ماه آسمانت بدریغ		از صرصر مرگ در زمین ریخته گیر
گیرم که جهان به کام دیدی وشدی		زلف همه دلبران کشیدی و شدی		چیزی که ترا هوا بر آن میدارد		انگار بدان همه رسیدی و شدی
ای آنکه ز نفسِ شوم در آکفتی		وز آرزوی روی بتان در تفتی		انگار که هرچه آرزو میکندت		دریافتی و گذاشتی و رفتی
بس کس که ز کوچهٔ هوس برنامد		تا از دو جهان به یک نفس برنامد		از بس که درین بادیهٔ بی سر و پای		رفتند فرود و هیچ کس برنامد
قومی که به خاک مرگ سر بازنهند		تا حشر ز قال و قیل خود باز رهند		تا کی گوئی کسی خبر باز نداد		چون بیخبرند از چه خبر باز دهند
دو چشم ز اشک خیره میباید کرد		از بس که غمم ذخیره میباید کرد		تا چند به آب پاک روشن داریم		روئی که به خاک تیره میباید کرد
تا چند ز مرگِ خویش غمناک شوی		آن بِه که ز اندیشهٔ خود پاک شوی		یک قطرهٔ آب بودهای اوّلِ کار		تا آخرِ کار، یک کفِ خاک شوی
ماتم زدگان عالم خاک هنوز		می خاک شوند در غم خاک هنوز		چندان که تهی میشود این پشت زمین		پر می نشود این شکم خاک هنوز
دنیا مطلب مباش مغرور ازو		خود را میبین ز مرگ مهجور ازو		نزدیکتر از مرگ به ما چیزی نیست		وین طرفه نگر که ما چنین دور ازو
خلقند به خاک بیعدد آورده		از حکم ازل رای ابد آورده		ای بس که بگردد در و دیوار فلک		ما روی به دیوار لحد آورده
چون رفت ز جسم جوهر روشن ما		از خار دریغ پر شود گلشن ما		بر ما بروند و هیچ کس نشناسد		تا زیر زمین چه میرود بر تن ما
بس داغ که چرخ بر دلِ ریش کشید		بس جان که به رای سوختن بیش کشید		بس شخصِ شریف و سینهٔ بی غصّه		کاین خاکِ نهنگ در دمِ خویش کشید
دل کز سرِ عمر سرنگون بر میخاست		از هر مویش چشمه خون بر میخاست		این بلبل روح بر سرِ گلبنِ جسم		از بهرِ چه مینشست چون بر میخاست
زین بحر که در نهاد آمد تا سر		فرّخ دلِ آنکه شاد آمد تا سر		جام همه خاک رفتگان عمری		میبخت وز جمله باد آمد با سر
بس خون که دلم اول این کار بریخت		تا آخر کار چون گل از بار بریخت		سر سبزی شاخ از چه سبب میبایست		چون زرد شد و بزاری زار بریخت
در حبسِ وجود از چه افتادم من		کز ننگِ وجود خود بیفتادم من		چون من مردم به صد هزاران زاری		از مادرِ خویشتن چرا زادم من
تن از دو جهان بس که حجابی برداشت		اُمّی شد و دل ز هر کتابی برداشت		چون مرگ ملازمست از هرچه که هست		مینتوانم هیچ حسابی برداشت
خلقی که درین جهان پدیدار شدند		در خانه به عاقبت گرفتار شدند		چندین غم خود مخور که همچون من و تو		بسیار درآمدند و بسیار شدند
بس عمر عزیز ای دل مسکین که گذشت		بس کافر کفر و مؤمن دین که گذشت		ای مرد به خود حساب کن تا چندند		چندین که درآمدند و چندین که گذشت
دردا که جفای چرخ پیوسته بماند		وین جان نفس گسسته دل خسته بماند		از بس که فرو خورد زمین خون جگر		بنگر که زمین چون جگر بسته بماند
ای دل دانی که کار دنیا گذریست		وقت تو گذشت رو که وقت دگریست		بر خاک مرو به کبر و بر خاک نشین		کاین خاک زمین نیست تن سیم بریست
هر ذره که در وادی و در کهساریست		از پیکر هر گذشتهیی آثاریست		وین صورتها که بر در و دیواریست		از روی خرد چو صورت دلداریست
اجزا زمین تن خردمندان است		ذرات هوا جمله لب ودندان است		بندیش که خاکی که برو میگذری		گیسوی بتان و روی دلبندان است
هر خاک که در جهان کسی فرسوده است		تنهاست که آسیای چرخش سوده است		هر گرد که بر فرق عزیز تو نشست		مفشان، که سر و فرق عزیزی بوده است
لاله ز رخی چو ماه میبینم من		سبزه ز خطی سیاه میبینم من		وان کاسهٔ سرکه بود پر باد غرور		پیمانهٔ خاک راه میبینم من
پیش از من و تو پیر و جوانی بودست		اندوهگنی و شادمانی بودست		جرعه مفکن بر دهن خاک که خاک		خاک دهنی چو نقل دانی بودست
دی خاک همی نمود با من تندی		میگفت که زیر قدمم افکندی		من همچو تو بودهام، تو خوش بیخبری		زودا که تو نیز این کمر بربندی
هر کوزه که بیخود به دهان باز نهم		گوید بشنو تا خبری باز دهم		من همچو تو بودهام درین کوی ولی		نه نیست همی گردم ونه باز رهم
بر بستر خاک خفتگان میبینم		در زیر زمین نهفتگان میبینم		چندان که به صحرای عدم مینگرم		ناآمدگان و رفتگان میبینم
هر سبزه و گل که از زمین بیرون رُست		از خاک یکی سبزه خط گلگون رُست		هر نرگس و لاله کز کُهْ و هامون رُست		از چشم بتی و ز جگری پرخون رُست
بر فرق تو هر حادثه تیغی دگرست		در پیش تو هرواقعه میغی دگرست		هر برگ و گیاهی که برون رُست ز خاک		از هر دل غم گشته دریغی دگرست
ای اهل قبور! خاک گشتید و غبار		هر ذرّه ز هر ذرّه گرفتید فرار		این خود چه سرای است که تا روز شمار		بی خود شدهاید و بیخبر از همه کار
از مرگ، چو آب روی دلخواهم شد		با او به دو حرف قصّه کوتاهم شد		گفتم «چو شدی کجات جویم جانا»		گفتا که چه دانم که کجا خواهم شد
آن ماه که از کنار شد بیرونم		در ماتم او کنار شد پر خونم		دوشش دیدم به خواب در،‌خفته به خاک		گفتم چونی گفت چه گویم چونم
ماهی که چو برق کم بقا آمده بود		چون رفت چنین زود چرا آمده بود		هر کس گوید کجا شد آن دُرِّ یتیم		من میگویم خود ز کجاآمده بود
کس بر سر جیحون رقمی جوید باز		وز کیسهٔ قارون دُر میجوید باز		گر مُرد کسیت چند جویی بازش		از دریائی که شبنمی جوید باز
پیمانهٔ خاک گشت آن چشمهٔ نوش		وان چشمهٔ خورشید باستاد زجوش		مانندهٔ مرغ نیم بسمل بدریغ		لختی بطپید و عاقبت گشت خموش
دردا که گلم میان گلزار بریخت		وز باد اجل بزاری زار بریخت		این درد دلم با که بگویم که بهار		بشکفت گل و گل من از بار بریخت
ماهی که چو مهر عالم آرای افتاد		تا هر کس را به مهر او رای افتاد		دی میشد و میکشید موی اندر پای		و امروز چو موی گشت و از پای افتاد
آه از غم آن که زود برگشت و برفت		بگذشت چنانکه باد بر دشت و برفت		چون گل به جوانی و جهان نادیده		بگذاشت هزار درد وبگذشت وبرفت
میگریم ازان مهوشم و میگریم		شکّر چو لبش میچشم و میگریم		خاکی که بدو رسید روزی قدمش		در دیدهٔ خود میکشم و میگریم
ای دل بگری بر من مسکین و مپرس		بیزاری کن ز جان شیرین و مپرس		کان خفتهٔ خاک من بخوابم آمد		گفتم چونی گفت که میبین و مپرس
دی بر سر خاک دلبری با دل ریش		میباریدم خون جگر بر رخ خویش		آواز آمد که چند گریی بر ما		بر خویش گری که کار داری در پیش
ای ماه زمین به برج افلاک شدی		یا رب که چه پاک آمدی و پاک شدی		ناخورده در آتش جوانی آبی		چون باد درآمدی و برخاک شدی
ای پشت بداده رفته هم روز نخست		برخیز که این گریهٔ ابر از غم تست		تا ابر بهار خاک پای تو بشست		بر خاک تو سبزه همچو خطّ تو برُست
بر خاک تو چون بنفشهام سر در بر		بیبرگ گلت چو حلقه ماندم بر در		گر از سر خاک تو بگردانم روی		بادا ز سر خاک تو خاکم بر سر
رفتی و مرا خار شکستی در دل		در دیدهنیی اگرچه هستی در دل		بر خاک تو برخاست دل پرخونم		کز دیده برفتی و نشستی در دل
ای کرده شب باز پسین ماتم خویش		گِل کرده، زمین ز دیدهٔ پر نم خویش		در راحت و رنج غمگسارم تو بُدی		چون تو بشدی با که بگویم غم خویش
رفتی تو و خون جگریست از تو مرا		جان بر لب و دل پر خطریست از تو مرا		یک موی ندارم که نه آغشتهٔ تست		بر هر مویی نوحه گریست از تو مرا
ای نور رخت خاک سیه بگرفته		وز مرگ توآفتاب و مَه بگرفته		وین عالم چون عجوزهٔ فانی را		از آرزوی تو دردِ زَه بگرفته
چون گریهٔ من ابر بهاری نبود		چون نالهٔ من ناله بزاری نبود		چون من زغم مرگ تو ای یار عزیز		در شهر به صد هزار خواری نبود
ای محرم من کیست کنون محرم تو		بیم است که خود را بکشم از غم تو		خود از دل ماتم زده چتوانم گفت		کو ماتم خود بداشت در ماتم تو
برخیز که ابر خاک را میشوید		تا سبزه ز خاک تو برون میروید		ای خفته اگر سخن نمیگوئی تو		این خاک تو گوئی که سخن میگوید
از مرگِ تو هر دمی دگرگون باشم		گَه بر سرِ خاک و گاه در خون باشم		روزیت ندیدمی بجان آمدمی		چندین گاهت ندیدهام چون باشم
گل بیرخ گلرنگ تو خاریست مرا		چشم از غم تو چو چشمه ساریست مرا		بیروی تو ای روی به خاک آورده		آشفته دلی و روزگاریست مرا
گفتم همه عمر نازنینت بینم		امروز چه گونه در زمینت بینم		ای در دل خاک خفته خون کرده دلم		کی دانستم که این چنینت بینم
کو کس که دل از مرگِ تو خون مینکند		تن نیز ز نوحه سرنگون مینکند		از خاک چو سبزه سرنگون کرد بسی		چون سبزه خطی سبز برون مینکند
بی روی تو در ماه سیاهی آمد		مرگت به جوانی و پگاهی آمد		خفتی نه چنان نیز که برخواهی خاست		رفتی نه چنان که باز خواهی آمد
ناگاه چو رخ به راه میآوردی		بهرچه خط سیاه میآوردی		دردا که به گِردِ خطّ تو خاک گرفت		خطّی که به گرد ماه میآوردی
از ناز چه سود چون بسودی آخر		بی شمع شبی چون نغنودی آخر		اکنون به کفن در بغنودی در خاک		رفتی و تو گویی که نبودی آخر
جان را چو ز رفتن تو آگاهی شد		دل در سر نالهٔ سحرگاهی شد		کو آن همه دولت تو ای گنج زمین		کی دانستی که اینچنین خواهی شد
تا خاک تو گشت غم گسارم بی تو		بس خون که ز دیده میببارم بی تو		از روی چو گلبرگ و خط سبز تو ماند		برگ گل و سبزه یادگارم بی تو
از کفر بتر بی تو غنودن ما را		آخر ز تو گفتن و شنودن ما را		ای روی چو ماه کرده در خاک سیاه		بی روی تو نیست روی بودن ما را
در خاک ترا وطن نمیدانستم		وان ماه تو در کفن نمیدانستم		میدانستم که بی تو نتوانم زیست		بی روی تو زیستن نمیدانستم
تا چند کشم ز مرگ تو درد از تو		وز سینهٔ آتشین دم سرد از تو		ای چشم و چراغ گو که تدبیرم چیست		چون بردم رنج خاک برخورد ازتو
دردا که بر چون سمنت میریزد		زلف سیه پر شکنت میریزد		ای سی ودو سالهٔ من آخر بنگر		کان سی و دو دُر از دهنت میریزد
ای آن که به گِل، گُل چمن پوشیدی		در زیر زمین مشک ختن پوشیدی		دی از سر ناز پیرهن پوشیدی		و امروز به خاک در، کفن پوشیدی
در ماتم تو چرخ سیه پوش بماند		ارواح ز فرقت تو مدهوش بماند		درداکه گل نازکت از شاخ بریخت		وان بلبل گویای تو خاموش بماند
از مرگ تو فاش گشت رازم چکنم		چون تو بشدی من به که نازم چکنم		ای جان و دلم! بسوختی جان و دلم		من بی تو کجا روم چه سازم چکنم
ای رفته و ما را به هلاک آورده		وان سرو بلند در مغاک آورده		بر خاک تو ماهتاب میتابد و تو		آن روی چو ماه را به خاک آورده
از گریهٔ زار ابر، گل تازه و پاک		خندان بدمید دامن خود زده چاک		زان میگریم چو ابر بر خاک تو زار		تا بو که چو گل شکفته گردی از خاک
بس زود به مرگ کردی آهنگ آخر		گویی رفتی هزار فرسنگ آخر		از ناز چو درجهان نمیگنجیدی		چون گنجیدی در لحد تنگ آخر
زین پس ناید ز دیدگانم دیدن		بی روی تو تیره شد جهانم دیدن		جایی که تو بودهای نگه مینکنم		من جای تو بی تو چون توانم دیدن
چون مردن تو از پی این زادن بود		برخاستن تو عین افتادن بود		از بهر چه بود این همه جان کندن تو		چون عاقبت کار تو جان دادن بود
رفتی تو به خاک و یاسمن بی تو رسید		گل نیز، دریده پیرهن، بی تو رسید		گلزار شود خاکِ تو از خونِ دلم		گر برگویم آنچه به من بی تو رسید
گل خندان شد ز گریهٔ ابر بهار		با ما بنشین یک نفس ای سیم عذار		بندیش که چون بسر شود ما را کار		بسیار به خاک ما فرو گریی زار
روزی که ز خاک من برون آید خار		گلبرگ رخم چو خاک ره گردد خوار		بگری بگری بر سر خاک من زار		گو ای همه خاک گشته کو آن همه کار
جانا رفتم بر دل پاکم بگری		بر جای سیاه سهمناکم بگری		ای گل! چو شدم به خاک، تو نیز مخند		وی ابر بسی بر سر خاکم بگری
چون جان دلم ز سیر،‌چون برق شدند		مستغرق او، ز پای تا فرق شدند		این فرعونان که در درونم بودند		از بس که گریستم همه غرق شدند
در عشق مرا چه کار با پردهٔ راز		کار من دل سوخته اشک است و نیاز		هر چند که جهد میکنم در تک و تاز		از دیدهٔ من اشک نمیاستد باز
دریای دلم گرچه بسی میآشفت		از غیرت خلق گوهر راز نسفت		رازی که دلم ز خلق میداشت نهفت		اشکم به سر جمع به رویم در گفت
خون دل من که هر دم افزون گردد		دریا دریا ز دیده بیرون گردد		وانگه که ز خاکِ تنِ من کوزه کنند		گر آب در آن کوزه کنی خون گردد
شب نیست که خون از دل غمناک نریخت		روزی نه که آب روی من پاک نریخت		یک شربت آب خوش نخوردم همه عمر		تا باز ز راه دیده بر خاک نریخت
این شیوه مصیبت که مرا اکنون است		چون شرح توان داد که حالم چونست		هر اشک که ازدیدهٔ من میریزد		گر بشکافی هزار دریا خونست
گر دل بشناختی که من کیستمی		سبحان اللّه چگونه خوش زیستمی		ای کاش که گر تشنگی دل ننشست		چشمی بودی که سیر بگریستمی
گر جان گویم جای خرابش بنماند		ور دل گویم رای صوابش بنماند		وز دیدهٔ سیل بار خود چتوان گفت		کز بس که گریست هیچ آبش بنماند
هر شب چو غمی ز چشم من خون ریزد		گر کم ریزد ز ابر افزون ریزد		چون در مستی ز مرگش اندیشه کنم		هر می که خورم ز دیده بیرون ریزد
چون دریائی کنار من از جا خاست		کز چشمهٔ چشم لؤلؤ لالا خاست		گویند بسی چشمه ز دریا خیزد		چونست که از چشمه مرا دریا خاست
هر چند که پشت و روی دارم کاری		از دیدهٔ خویش تازه رویم باری		رویم که ز آب دیده دارد ادرار		هر لحظه مراتازه کند ادراری
گفتم ای چشم خواب میباید برد		بویی ز دل خراب میباید برد		چندین مگری گفت در آتش غرقم		وین واقعه را به آب میباید برد
آن دل که نشان غمگساری میجست		خون گشت و نیافت، روزگاری میجست		وان خون همه در کنار من ریخت ز چشم		کو نیز ز چشم من کناری میجست
ای دل هر دم دست به خون نتوان برد		ور دل بردی ز غم کنون نتوان برد		وی دیده تو کم گری که چندینی آب		در هیچ زمین به پل برون نتوان برد
ای دل ز هوای عشق کیفر میبر		در کشتن خود دست به خنجر میبر		وی دیده تو کردهیی که خون گشت دلم		چون خون زتو افتاد تو در سر میبر
هر سیل که از خون جگر خواهد خاست		در وادی عشق راهبر خواهد خاست		هر خوش دلیی که آن ز پندار نشست		بگری که همه بگریه بر خواهد خاست
خونی که مرا در دل و جان اکنون هست		صد چندانم ز چشم چون جیحون هست		گر قصد کنی به خون من کشته شوی		کاینجا که منم هزاردریاخون هست
یک همنفسی کو که برو گریم من		گر هم نفسی بود نکو گریم من		در روی همه زمین نمییابم باز		خاکی که برو سیر فرو گریم من
گفتم‌دل من که خانهٔ جان اینست		از دیده خراب شد که طوفان اینست		گفتا که چو آب چشم داری بسیار،		در آب گذار چشم، درمان اینست
از شرم رخت سرخی گل میبشود		وز شور لبت تلخی مل میبشود		چون با تو به پل برون نمیشد آبم		خون میگریم اگر به پل مینشود
ای عشق توأم در تک و تاب افکنده		سودای توأم بی خور و خواب افکنده		بی روی تودر مردمک دیدهٔ من		خون ریزش را سپر بر آب افکنده
تا کی ریزم ز چشمِ خون پالا اشک		بالای سرم گذشت صد بالا اشک		دردی که ز تو در دلم آرام گرفت		پرداخته کی شود به صد دریا اشک
چون دردِ دلم تو میپسندی بسیار		تن در دادم به دردمندی بسیار		چون خنده همی آیدت از گریهٔ من		زان میگریم تا تو بخندی بسیار
تا جان دارم حلقِ من و خنجر تو		با جان چکنم گر نکنم در سر تو		میآیم و همچو ابر میریزم اشک		تا آب زنم به اشک خاک در تو
ای از رخ چون گلت گلابِ دیده		خار مژهٔ تو برده خوابِ دیده		چون آتش عشقت از دلم برخیزد		میننشیند مگر به آبِ دیده
چون چشم به یارِ سیم تن میافتد		خون در دل و چشم ممتحن میافتد		چون چشم نگه نداشتم خون شد دل		هر خون که فتد ز چشم من میافتد
تن خاک نشین چشم یار آمده گیر		جان بستهٔ بندِ انتظار آمده گیر		چون دیده ز خون دل کنارم پر کرد		دل نیز ز دیده بر کنار آمده گیر
جانا!‌غم تو با تن چون مویم داشت		وز بس خواری چو خاک در کویم داشت		من نیز به چشم بر نیایم هرگز		چشمم ز سرشک دست بر رویم داشت
چون شمع، ز بس سوز، خور و خوابم شد		و آرام و قرار دلِ پرتابم شد		از بس که ز دیده ریختم آب چو ابر		از دیده ز پیش مردمان آبم شد
تا کی ز تو روی بر زمین باید داشت		سوز دل وآه آتشین باید داشت		بس سیل که خاست هر نفس چشمم را		آخر ز تو چشم این چنین باید داشت
بس سیل که خاست هر نفس چشمم را		وز سر ننشست این هوس چشمم را		از بسیاری که چشم من آب بریخت		آبی بنماند پیش کس چشمم را
زان روی که در روی تو چشمم نگریست		از گریهٔ من مردم چشمم بنزیست		جان بر سر آتش است و دل بر سر آب		از بس که دلم بسوخت و چشمم بگریست
آن ماه، مرا چو خاک در کوی افکند		و اندر طلب خودم به هر سوی افکند		زان است هزار قطره خون بر رویم		کان روز که رفت چشم بر روی افکند
چون ایندل غم کشم وطن در خون دید		هر روز ز نو مرا غمی افزون دید		زین خانهٔ تنگ، سیر شد، صحرا خواست		بر اشک سوار گشت چون گلگون دید
روزی که دل شکسته پیش تو کشم		بر گلگونش نشسته پیش تو کشم		چون بر گلگون سوار شد یعنی اشک		پیش آی که تنگ بسته پیش تو کشم
با دل گفتم بسی زیان میبینم		از دست تودیده خون فشان میبینم		دل گفت که با اشک روان خواهم شد		زین گونه که این قلب روان میبینم
از گریهٔ خود بسی نکویی دارم		وز گوهر اشک هر چه گویی دارم		گلگونِ سرشک من چنان گرم رو است		کز گرم رویش سرخ رویی دارم
شبرنگ خطت که رام افسونم بود		میتاخت به تک که تشنهٔ خونم بود		بر روی آمد، تو گویی از گرم روی		شبرنگ خط تو، اشک گلگونم بود
از رشک تو، کاغذین کنم پیراهن		تا سایهٔ تو نگرددت پیرامن		هر چند کنار من چو دریاست ز اشک		در شیوهٔ عشق تو، نیم تردامن
چون هر مویم نوحه گر آید بی تو		وز هر سویم ناله برآید بی تو		گلگون سرشکم که همی تازد تیز		ای بس که به روی می درآید بی تو
دل را که شد از یک نظر دیده خراب		بنگر که چگونه باز شد رشته ز تاب		از مال جهان مرا چو چشمی و دلی است		آن بر سر آتش است و این بر سر آب
اول دل من، عشق رخت در جان داشت		چون پیدا شد مینتوان پنهان داشت		آن رفت که در دیده همی گشتم اشک		کامروز به زور باز مینتوان داشت
گر دل نه چنین عاشق شیدا بودی		از عشق تو یک لحظه شکیبا بودی		ای کاش هر آن اشک که در فرقت تو،		من میریزم، هزار دریا بودی
خونی که من از دیده به در میریزم		هر دم به مصیبتی دگر میریزم		تا عشق رخ توأم گریبان بگرفت		دامن دامن، خون جگر میریزم
آن دل که دمی بی تو سر جانش نبود		جان در سر تو کرد و پشیمانش نبود		در ماتم درد تو بسی خون بگریست		هم درد تواش بکشت و درمانش نبود
گرچه غمم از گریستن بیرونست		هر روز مرا گریستن افزونست		ای ساقی جان فروز! در ده جامی		تا سیر بگریم که دلم پرخونست
چون با غم تو دل مرا تاب نماند		در دیدهٔ خون فشان من خواب نماند		ای ساقی دُردِ دَرد برجانم ریز		تا خون گریم که در جگر آب نماند
دردا که دلم بوی دوایی نشنود		در وادی عشق مرحبایی نشنود		وز قافلهای که اندرین بادیه رفت		عمری تک زد بانگ درایی نشنود
گردل گویم به منتهایی نرسید		پوسید به درد و در دوایی نرسید		ور جان گویم که دو جهانش قدمی است		بس دور برفت و هیچ جایی نرسید
هر چیز تو را همی جمالی دگر است		در هر ورقِ حُسن تو حالی دگر است		هرناقص را از تو کمالی دگر است		مر عاشق را از تو وصالی دگر است
این بادیهٔ تو را سری پیدا نه		پختن طمعِ وصل تو جز سودا نه		جان عاشقِ تو، ولیک جان اینجا نه		تو در دلِ ما ولیک دل با ما نه
عشق تو که ذرّه ذرّه تابنده بدوست		هر حکم که او کرد، چو او کرد نکوست		چون دانستم که مغزِ جانی ای دوست		از شادی این مغز نگنجم در پوست
دردا که دلم سایهٔ اقبال ندید		در حلق به جز حلقهٔ اشکال ندید		خاک دو جهان برُفت و صد باره ببیخت		جز باد هوا بر سر غربال ندید
جانم چو ز کنهِ کار آگاه نبود		نومید ز خود گاه بُد و گاه نبود		هر روز هزار پرده از هم بدرید		وز پردهٔ عجز برترش راه نبود
تا خرقهٔ سروری ز سر بفکندیم		خود را ز نظر چو خاک در بفکندیم		هر چند زلاف،‌تیغ بر میغ زدیم		امروز ز عجز خود، سپر بفکندیم
چون دیده سپید شد نظر چند کنیم		چون راه سیه گشت سفر چند کنیم		زانجا که نشان نیست نشان چند دهیم		وان را که خبر نیست خبر چند کنیم
عمری به هوس نخل معانی بستم		گفتم که مگر ز هر حسابی رستم		اکنون لوحی که لوح محفوظم بود		از اشک بشستم و قلم بشکستم
عمری بدویدم از سر بیخبری		گفتم که مگر به عقل گشتم هنری		تا آخر کار در پس پردهٔ عجز		چون پیرزنان نشستهام زارگری
گر من فلکم به مرتبت ور ملخم		در حضرت آفتاب حق کم ز یخم		صدبار و هزار بار معلومم شد		کز هیچ حساب نیستم چند چخم
از حادثهٔ آب و گلم هیچ آمد		وز واقعهٔ جان و دلم هیچ آمد		حاصل به هزار حیله کردم همه چیز		تا زان همه چیز حاصلم هیچ‌ آمد
آن دل که سراسیمهٔ عالم بودی		یک ذرّه ندید از همه عالم سودی		هر سودایی که بود بسیار بپخت		حاصل نامد زان همه سودا دودی
گر قصد فلک کنم به پیشان نرسم		ور عزم زمین کنم به پایان نرسم		دانم که پس و پیش ز هم مسدود است		گر جان بدهم به گردِ جانان نرسم
در حیرت و سودا چه توانم کردن		با این همه غوغا چه توانم کردن		چون جمله بسوختند و کس هیچ نکرد		من سوخته تنها چه توانم کردن
زین پیش دلم بستهٔ پندار آمد		پنداشت که فتوی دِه اسرار آمد		و امروز که دیدهای بدیدار آمد		کارم همه پشتِ دست و دیوار آمد
آن سالکِ گرمرو که نامش جان است		عمری تک زد که مقصدش میدان است		آواز آمد که راه بیپایان است		چندان که روی گام نخستین آن است
در آرزوی چشمهٔ حیوان مردم		وز استسقا درین بیابان مردم		چون دانستم که زندگی دردسرست		خود راکشتم به درد و حیران مردم
چندان که دل من به سفر بیش دَرَست		ره نیست، چو او به جوهر خویش دَرَست		بس وادی سخت و بس ره صعب که ما		کردیم ز پس هنوز و ره پیش دَرَست
گاهی به کمال برتر از خورشیدم		گه در نقصان چو ذرّهای جاویدم		هرگه که به استغنا او مینگرم		بیم است که منقطع شود امیدم
ای دل غم جان محنت اندیش ببین		سرگشتگی خواجه و درویش ببین		یک ذره چو استغنا او نتوان دید		بی قدری و کم کاستی خویش ببین
که گفت ترا که راه اندوهش گیر		یا شیوهٔ عاشقان انبوهش گیر		آنجا که درو هزار عالم هیچ است		یک ذره کجا رسد تو صد کوهش گیر
دردا که دلم به هیچ درمان نرسید		جانش به لب آمد و به جانان نرسید		در بی خبری عمر به پایان آمد		و افسانهٔ عشق او به پایان نرسید
جانان آمد قصد دل و جانم کرد		بنمود ره و سلوک آسانم کرد		با این همه جان میکنم و میکوشم		وین میدانم که هیچ نتوانم کرد
هر لحظه می یی به جان سرمست دهد		تا جان، دل خود به وصل پیوست دهد		این طرفه که یک قطرهٔ آب آمده است		تا دریائی پرگهرش دست دهد
ای دل! تو چو مردان به رهِ پرخطری		زان درویشی که از خطر بی خبری		بسیار برفتی نرسیدی جایی		وین نادرهتر که همچنان در سفری
هر چند که این حدیث جستی تو بسی		از جستن تو به دست نامد مگسی		چیزی چه طلب کنی که در هیچ مقام		هرگز نه بداند نه بدانست کسی
جانی که به راه رهنمون دارد رای		وز حسرت خود میان خون دارد جای		عقلی که شود به جرعهای درد از دست		در معرفت خدای چون دارد پای
چون هر نفسی ز درد مهجورتری		هر روز درین واقعه معذورتری		نزدیک مشو بدو و زو دور مباش		کانگاه که نزدیکتری دورتری
دل در ره او تصرّف خویش ندید		یک ذرّه در آن راه پس و پیش ندید		آنجا چو فروماندگی لایق بود		چیزی ز فروماندگی بیش ندید
در بادیهای که عقل را راهی نیست		گر کوه درو،‌سیر کند کاهی نیست		گر هیچ روندهای طلب خواهی کرد		شایستهٔ این بادیه جز آهی نیست
ای دل! دانی که او سزاوار تو نیست		چه عشوه فروشی که خریدار تو نیست		ای عاشق درمانده! بیندیش آخر		دل برکاری منه که آن کار تو نیست
گر در همه عمر در سفر خواهی بود		همچون فلکی زیر و زبر خواهی بود		هر چند سلوک بیشتر خواهی کرد		هر لحظه ز پس ماندهتر خواهی بود
ای دل بندی بس استوارت افتاد		ناخورده می عشق، خمارت افتاد		اندیشه نمیکنی و درکار شدی		باری بنگر که با که کارت افتاد!
هر روز به عالمی دگرگون برسی		هر شب به هزار بحر پرخون برسی		گفتی «برسم درو و باقی گردم»		چون کس نرسد درو، درو چون برسی
هر چند که اهل راز میباید گشت		هم با قدم نیاز میباید گشت		تا چند روی، چو راه را پایان نیست		چون میدانی که باز میباید گشت
گاه از مویی مشوشت باید شد		گه نیز به هیچ دل خوشت باید شد		در عشق گر آتشی همه یخ گردی		ور یخ باشی چو آتشت باید شد
جانا زغمت بسوختی جان، ما را		نه کفر گذاشتی نه ایمان، ما را		چون دانستی که نیست درمان، ما را		سر در دادی بدین بیابان، ما را
گر جان گویم برآمد و حیران شد		ور دل گویم واله و سرگردان شد		گفتی که به عجز معترف باید گشت		عاجزتر ازین که من شدم نتوان شد
اینجا که منم، پردهٔ پندار بسی است		وانجا که تویی، پردهٔ اسرار بسی است		تا زین همه پردهها که اندر راه است		یا در تو رسم یا نرسم، کار بسی است
در عالم خوف روزگاری دارم		زیرا که امید چون تو یاری دارم		چون من هر دم فرو ترم تو برتر		تادر تو رسم درازکاری دارم
گر شادی تو معتبرم میآید		در جنب غمت مختصرم میآید		هر چند وصال درخورم میآید		اندوه فراق خوشترم میآید
تا زلف تو چون کمند میبینم من		افتاده دلم به بند میبینم من		هرگز نرسد دست به فتراک توام		فتراک تو بس بلند میبینم من
ای گم شده از جای به صد جای پدید		پیش تو نه جان نه عقل خود رای پدید		روزی صد ره ز پای رفتم تا سر		لیکن تو نه در سری نه در پای پدید
تیرِ طلبِ عشق، روان، میانداز		از زه چه کنی فرو کمان میانداز		گر تیر تو اکنون به هدف مینرسد		آخر برسد تو همچنان میانداز
تا دولت برگشته چه خواهد کردن		وین چاک دگر گشته چه خواهد کردن		وین قطرهٔ خون که زیر صد اندوه است		یعنی دل سرگشته چه خواهد کردن
تا کی باشم گِردِ جهان در تک و تاز		بر هیچ نه قطع میکنم شیب و فراز		چیزی که فلک نیافت در عمرِ دراز		من میطلبم تا ز کجا یابم باز
بر دل گرهی بستم و بر جان باری		و افتاد بر آن گره، گره بسیاری		پوشیده نمانَد سرِ مویی کاری		گر باز شود این گرهم یک باری
هر چند نیم در ره او بر کاری		نومید نیم به هیچ وجهی باری		در پرده چو زیر چنگ مینالم زار		کاری بکند زاری من یک باری
در اصل چو مقبول ونه مهمل بودم		نه بوالعجب احوال و نه احول بودم		در فرع به صد هزار بند افتادم		آخر برسم بر آنچه اوّل بودم
گر دست دهد به زندگانم مردن		آسان باشد به یک زمانم مردن		یک لحظه همی چنان که میباید زیست		گر زیسته آید، بِهْ توانم مردن
گفتم که اگرچه هست کارم بنظام		از ترس تو میطپم چو مرغی در دام		گفتا‌ترسان به از خداوند غلام		چون میترسی مترس و میترس مدام
جانا! نظری در دل درویشم کن		یا چارهٔ جان چاره اندیشم کن		این میدانم که خاک میباید شد		گر خاک کنی خاک ره خویشم کن
عمریست که شرح حال تو میگویم		واندوه تو با خیال تو میگویم		چون هست محال آنکه کس در تو رسد		باری سخن وصال تو میگویم
جانا! نه نکو نه نانکو آمدهام		در یکتائی هزار تو آمدهام		هرچند که از کوی خودم راندهای		آخر نه به کوی تو فرو آمدهام
نی از سر زلفت خبری میرسدم		نی از لبِ لعلت شکری میرسدم		از روی توام گر نظری مینرسد		در کوی تو باری گذری میرسدم
روزی که ز خود شوی توناچیز آخر		توحید رهاندت ز تمییز آخر		بسیار کشیدیم و دگر در پیشست		آری،‌جانا! بگذرد این نیز آخر
از عشق تو در جگر ندارم آبی		چون بنشانم ز آتش دل تابی		از خواب غرور خویش یکبار آخر		بیدار شوم گرم ببینی خوابی
گر تو سر موئی سر من داشتیی		چون موی مرا تافته بگذاشتیی		آخر روزی با من حیران مانده		نومید نیم بوکه کنی آشتیی
عشق تو که همچو آتشم میآید		در خورد دل رنج کشم میآید		در بیم تو و امید تو پیوسته		زیر و زبر آمدن، خوشم میآید
عاشق به غم تو کار افتاده خوش است		سرداده به باد و بی سر استاده خوش است		انصاف بده که این دل بی سرو پا		در پای تو سر نهاده سر داده خوش است
تا کی بی تو زاری پیوست کنم		جان را ز شرابِ عشق تو مست کنم		گاهی خود را نیست و گه هست کنم		وقت است که در گردن تو دست کنم
جانی دارم عاشق و شوریده و مست		آشفته و بی قرار، نه نیست، نه هست		طفلی عجب است جان بی دایهٔ من		خو باز نمیکند ز پستان الست
جز تشنگی تو هوسم مینکند		میمیرم و سیرآب کسم مینکند		چه حیله کنم که هرنفس صد دریا		مینوشم و میخورم بسم مینکند
نه دل دارم نه چشم ره بین چکنم		درمانده نه دنیی و نه دین چکنم		نه سوی تو راهست و نه سوی دگران		سیلی است بر آتش من مسکین چکنم
امروز منم وصل به هجران داده		سرگشته و روی در بیابان داده		چون غواصی دم زدنم ممکن نه		پس در دریا تشنگی جان داده
جسمی است هزار چشمه خون زاده درو		جانی است هزاردرد سر داده درو		یک قطرهٔ خون است دل بی سرو پای		صد عالم عشق بر هم افتاده درو
چون کس بنداند آنچه من دانم ازو		خواهم که کنم حیله و نتوانم ازو		صد گونه بلا اگر به رویم بارد		آن روی ندارم که بگردانم ازو
من این دل بسته را کجا خواهم برد		ور صاف مرا نیست کجا خواهم دُرد		گر نوش کنم هزار دریا هر روز		حقا که ز دَردِ تشنگی خواهم مرد
چون مرغ دلم به دام هستی در شد		چندانکه طپید بند محکم تر شد		وز بی صبری و بی قراری جانم		از بس که بسوخت جمله خاکستر شد
نه بستهٔ پیوند توانم بودن		نه رنج کش بند توانم بودن		عمری است که بی قرارتر از فلکم		ساکن چو زمین چند توانم بودن
ما هر ساعت ذخیرهٔ جان بنهیم		تا آن ساعت که از غم جان برهیم		خود را شب و روز همچو پروانه زشوق		بر شمع همی زنیم تا جان بدهیم
جان تشنگی همه جهان میآرد		پس روی به بحر دلستان میآرد		جانا جانم چگونه سیرآب شود		چون بحر تو تشنگی جان میآرد
جانا! جانی عاشق روی تو مراست		افتادگییی بر سر کوی تو مراست		هرگز نتوان گفت  یقین میدانم		آن قصه که با هر سر موی تو مراست
در هر دو جهان گر آرزویی جویم		از وصلِ تو قدرِ سر مویی جویم		راه از همه سوی کردهام گُم بی تو		راهی به تو از کدام سویی جویم
در پرده درونِ دل ریشت بینم		از پرده برون نشسته بیشت بینم		هر روز هزار بار بیشت بینم		تا کی بُود آن نَفَس که خویشت بینم
از چشم خوشت بسی شکایت دارم		وز لعل لبت بسی حمایت دارم		چون من بندانم که بداند آخر		تا با تو ز تو من چه حکایت دارم
جانا! مددی به عمر کوتاهم ده		دورم ز درت خلعتِ درگاهم ده		در مغزِ دلم نشستهای میسوزی		یا بیرون آی یا درون راهم ده
تن زیر امانت تو خاکِ در شد		زیر قدم تو با زمین همبر شد		و آن دل که در آرزوی تو مضطر شد		در سینه ز بس که سوخت خاکستر شد
بی چهرهٔ تو در نظری نتوان دید		بی سایهٔ تو در گذری نتوان دید		حالی است عجب که با تو یک لحظه بدان		نه با خود و نه با دگری نتوان دید
هم بادیهٔ عشق تو بی پایان است		هم درد محبّتِ تو بی درمان است		آن کیست که در راه تو سرگردان نیست		هر کو ره تو نیافت سرگردان است
در عشق تو دل زیر و زبر باید برد		ره توشهٔ تو خون جگر باید برد		گر روی به روی تو همی نتوان کرد		سر بر پایت عمر بسر باید برد
جان پیش تو بر میان کمر خواهم داشت		هر دم به تو شوق بیشتر خواهم داشت		من خاک توام دایم و خاکم بر سر		گر سر ز سر خاک تو بر خواهم داشت
گر دیده به تو راه توانستی کرد		دل را ز توآگاه توانستی کرد		ای کاش دلم چنانکه دل میخواهد		در عشق تو یک آه توانستی کرد
کو پای که از دست تو بگریختمی		کو دست که در پای تو آویختمی		ای کاش هزار جانمی تا هر دم		در خاک قدمهای تو میریختمی
چون درد ترا من به دعا میطلبم		کافر باشم اگر دوا میطلبم		چندان که خوشی است در دو عالم گو باش		من از همه فارغم، ترا میطلبم
یا در پیشم چو شمع بنشان و بکش		یا در خونم به سر بگردان و بکش		گر بود هزار دل زخویشم بگرفت		من آنِ توام آنِ خودم خوان و بکش
از خود خبرم ده که ز خود بیخبرم		کز آرزوی تو می بسوزد جگرم		آسان ز سر هر دو جهان برخیزم		گر بنشینی تا به تو درمینگرم
خورشید رخ تو در نظر خواهم داشت		چون ذرّه دلم زیر و زبر خواهم داشت		تا من هوس روی تو دارم از دل		خورشید میان ذرّه در خواهم داشت
چون من به تو در همه جهانم زنده		یک لحظه مباد بی تو جانم زنده		بی زحمت تن با تو دلم را نفسی است		گر زندهام امروز بدانم زنده
جان رسته ازین قالب صد لون به است		دل جسته ازین نفس چو فرعون به است		جز آتش تو هیچ نمیباید تیز		انس تو یکی ذرّه ز دو کون به است
چون دل غم تو به جان توانست کشید		خوش خوش ز همه جهان توانست برید		در راه تو آب روی بفروخت همه		تا آتش مهر تو توانست خرید
در عشق تو از بس که جنون آرم من		از آتش و سنگ، جوی خون آرم من		گر یک سنگی است در همه عالم و بس		زان سنگ به همّتت برون آرم من
گه پیش در تو در سجود آمدهام		گه بر سر آتشت چو عود آمدهام		مستی مرا امید هشیاری نیست		کز عشق تو مست در وجود آمدهام
کو کوی تو تا به فرق بشتافتمی		پس روی ز هرچه هست بر تافتمی		دستم نرسد به جان که بشکافتمی		تا بو که ترا میان جان یافتمی
جانا چو نه پنهان و نه پیدا باشی		با ما باشی دائم و بی ما باشی		تا کی سوزد ز آرزویت جانم		جان بشکافم بوکه در آنجا باشی
نه غیر تو را با تو اثر میبینم		نه غیر تو من هیچ دگر میبینم		هر لحظه مرا به صبر میفرمایی		صبر از تو ز کافری بتر میبینم
در بند نیم ز هیچ کس میدانی		در دردِ توام به صد هوس میدانی		گر هستم و گر نیستم آنجا که منم		خالی نیم از تو یک نفس میدانی
چون راه تو را هیچ سر و پایان نیست		این درد من سوخته را درمان نیست		بر روی تو جان بدادنم آسان است		بی روی تو صبرکردنم آسان نیست
گر دل خواهی بیا و بپذیر و بگیر		دل شیفته شد بیار زنجیر و بگیر		ور در خور حضرت تو جان میآید		گیرم که نبود پرده برگیر و بگیر
تا جاندارم گردِ تو میخواهم تاخت		میخواهم سوخت و نیز میخواهم ساخت		تو شاد بزی که نرد عشقت شب و روز		تا من باشم با تو همی خواهم باخت
ما نقطهٔ جان وقف بلای تو کنیم		چون دایره دل بی سر و پای تو کنیم		گر تو نکنی برای ما کاری راست		ما هرچه کنیم از برای تو کنیم
قومی که به هم میبنشینند ترا		بر هر دو جهان میبگزینند ترا		نادیده ترا جان و دل از دست بشد		چون پای آرند اگر ببینند ترا
چون نعره زنان قصد به کوی تو کنیم		جان در سر و کار آرزوی تو کنیم		در هر نفسم هزار جان میباید		تا رقص کنان نثار روی تو کنیم
عاشق که همه جهان به روی تو بداد		جانی که نداشت ز آرزوی تو بداد		هر عافیتی که داشت در هر دو جهان		بفروخت و جمله را به بوی تو بداد
با عشق تو ملک جاودان میچکنم		زنده به توام زحمت جان میچکنم		چون هر دو جهان از سر یک موی تو خاست		با یک مویت هر دو جهان میچکنم
شوقی که مرا در طلب روی تو خاست		گر برگویم به صد زبان ناید راست		گر بنشینی تا به قیامت برِ من		سیرت نتوان دید به چشمی که مراست
از عشق تو روی بر زمینم بنشین		دیریست که دور از تو چنینم بنشین		من تشنهٔ دیرینهام از بهر خدای		چندان که ترا سیر ببینم بنشین
نادیده ترا دیدهٔ من دل برخاست		وز سوز فرونشست و خاکستر خاست		یک لحظه که ناگه شودم درد تو کم		از خواب هزار بار عاشق برخاست
ای تیرگی زلف توام دین افروز		وی روشنی روی توام راه آموز		من در شبم از تو روز میخواهم، روز		و افسردهام از تو سوز میخواهم، سوز
گفتم به بر سوختهٔ خویش آیی		تو پادشهی کی بر درویش آیی		سرگشته همی روم به هر کوچه فرود		تابوک به یک کوچه توام پیش آیی
ای لعل توام به حکم ایمان داده		کفرم به سر زلف پریشان داده		تو در پس پرده با من و من بی تو		از پرده برون زشوق تو جان داده
آن غم که ز تو بر دل پرخون منست		کم نیست که هر لحظه در افزون منست		غایب نیم از تو یک نفس آنچه منم		آن چیز که غایب است بیرون منست
در عشق تو نیم ذرّه سرگردانی		خوشتر ز هزار منصب سلطانی		زان میآیم زیر و زبر میدانی		تا بیشترم زیر و زبر گردانی
در عشق تو عقل با جنون خواهم کرد		دیوانگی خویش کنون خواهم کرد		شوریده به خاک سر فرو خواهم برد		شوریده ز خاک سر برون خواهم کرد
تا بتوانم ازان جمال اندیشم		وز راحت و روح آن وصال اندیشم		با آنکه وصال تو محال است مرا		دایم من خسته این محال اندیشم
بی روی تو یک لحظه نمیشاید زیست		زیرا که مرا بی تو نمیباید زیست		جانی که همه جهان بدو مینازند		بیزارم ازو چو بی تو میباید زیست
ای بس که به هر تکی دویدم بی تو		وی بس که زهر سویی پریدم بی تو		چون روز قیامتم شبی میباید		تا با تو بگویم آنچه دیدم بی تو
جانا ز ره دراز میآیم من		با سینهٔ پر نیاز میآیم من		چندان که مرا ز پیش خود میرانی		پیش تو به دیده باز میآیم من
در عشق تو کارم به هوس برناید		وین کار آسان به دست کس برناید		گفتم نفسی، به دست تو، توبه کنم		گر جان به لب آید آن نفس برناید
با عشق تو دست در کمر خواهم کرد		چون زلف تو دل زیر و زبر خواهم کرد		هر دم ز تو شورشی دگر خواهم کرد		سگ به ز من از تو صبر اگر خواهم کرد
گه نعره زن قلندرت خواهم بود		گه در مسجد مجاورت خواهم بود		گر جان و دلم به باد برخواهی داد		من از دل و جان خاکِ درت خواهم بود
چون عاشق روی تو شدم اینم بس		سرگشته چو موی تو شدم اینم بس		بامملکت دو عالمم کاری نیست		سودائی کوی تو شدم اینم بس
عمری دل من غرقهٔ خون بی تو بزیست		وز پای فتاده سرنگون بی تو بزیست		و امروز که در معرکهٔ مرگ افتاد		در حسرت آن مُرد که چون بی تو بزیست
چون هست همه به روی تو آرزویم		بی روی تو نیست هیچ سوی آرزویم		گر یک سر موی از تو رسد حصّهٔ من		نیست از دو جهان یک سر موی آرزویم
از عشقِ تو در جهان عَلَم خواهم شد		وز شوق به فرق چون قلم خواهم شد		از عشقِ تو مست در وجود آمدهام		وز شوق تو مست با عَدَم خواهم شد
در کوی تو چون میگذرم، اینت عجب!		وز سوی تو چون مینگرم، اینت عجب!		گر زهرهٔ آن بود که یاد تو کنم		گر بر نپرد دل از برم، اینت عجب!
چندان که ترا حجاب میخواهد بود		از جانب تو عتاب میخواهد بود		چون پای تو در رکاب میخواهد بود		سودای تو در حساب میخواهد بود
تا یک نفسی دسترسم میماند		در بندگی تو هوسم میماند		از بندگی تو نفسی سرنکشم		اینست سخن تانفسم میماند
با روی تو ماه را منوّر ننهم		با زلف تو مشک را معطّر ننهم		گر هر دوجهان زیر و زبر خواهد شد		سر بنهم و سودای تو از سر ننهم
دیرست که در کوی تو دارم گذری		گر وقت آمد به سوی من کُن نظری		ور در خورِ کشتنم مکش دردِ سری		در پای خودم کُش نه به دستِ دگری
ما درد تو را به جای درمان داریم		چون وصل تو نیست برگ هجران داریم		چندان که ترا ز هر سویی شمشیرست		ما را سر و گردن است تا جان داریم
از بس که امید و بیم میبینم من		از هر دو دلی دو نیم میبینم من		چندان که به سِرِّ کار در مینگرم		استغنائی عظیم میبینم من
اول بنگر به جانِ چون برقِ همه		و آخر به میان خاک و خون غرقِ همه		میمیراند به زاری و میگوید		چون ما هستیم خاک بر فرقِ همه!
گفتم‌چه شود چو لطف ذاتی داری		کز قرب خودم غرق حیاتی داری		عزت، به زبان سلطنت، گفت‌برو		تاکی ز تو خطی و براتی داری
گفتم‌به غمم قیام کی بود ترا		گفتا غم من تمام کی بود ترا		گفتم‌همه نام وننگ شد در سر تو		گفت این همه ننگ و نام کی بود ترا
گفتم چه کنم ز پای در میآیم		زان پیش که هر روز به سر میآیم		گفتا چه کنی خاکِ درِ من باشی		تا هر روزی بر تو به در میآیم
گفتم دل و جان در سر کارت کردم		هر چیز که داشتم نثارت کردم		گفتا تو که باشی که کنی یا نکنی		کان من بودم که بیقرارت کردم
گفتم چو تو بردی سبق اندر خوبی		بگزیدمت ازدو کون در محبوبی		آواز آمد کای همه در معیوبی		بیهوده چرا آب به هاون کوبی
چون یار نمیکند همی یاد از من		برخاست چو زیرِ چنگ فریاد از من		مشکل کاری که اوفتادست مرا		من بندهٔ یار و یار آزاد از من
تشنه بکشد مرا و آبم ندهد		مخمور خودم کند شرابم ندهد		چندانکه بگویمش یکی ننیوشد		چندانکه بخوانمش جوابم ندهد
چون هیچ کسی ندیدهام در خوردش		پیوسته نشستهام دلی پر دردش		ناگاه چو برق بگذرد بر درِ من		چندان بناستد که ببینم گردش
هان ای دل چونی به چه پشتی ما را		کار آوردی بدین درشتی ما را		ما از غم تو فارغ و تو در غم او		از بس که بسوختی بکشتی ما را
با کس بنسازی همه بی کس باشی		آری چه کنی نمد چو اطلس باشی		بنگر که ز کائنات دیار نماند		کُشتی همه را و زنده می بس باشی
سرگشتهٔ روز و شبم آنجا که منم		دلسوخته، جان بر لبم آنجا که منم		تو فارغی آنجا که تویی از من و من		تا آمدهام میطپم آنجا که منم
گر روشنی جمال خودب نمائی		دلها ببری و دیدهها بربائی		چون بند وجود ما ز هم بگشائی		آنگاه ز زیر پرده بیرون آئی
یک روز به صلح کارسازی میکن		یک روز به جنگ سرفرازی میکن		چون از پس پرده سر بدادی ما را		در پردهٔ نشین و پرده بازی میکن
نه چارهٔ این عاشق بیچاره کنی		نه غمخوری این دل غمخواره کنی		گیرم که ز پرده مینیایی بیرون		این پردهٔ عاشقان چرا پاره کنی
جان در غمت از خانه به کوی افتادهست		بر بوی تو در رهی چو موی افتادهست		من در طلب تو و تو ازمن فارغ		این کار عظیم پشت و روی افتادهست
هر چند نیم به هیچ رو محرم تو		تو جان منی چگونه گیرم کم تو		زاندیشهٔ آن که فارغی از غم من		من خام طمع بسوختم از غم تو
گفتم که درین غمم بنگذاری تو		خود غم بفزودیم به سر باری تو		وین از همه سخت تر که میزارم من		وز زاری من فراغتی داری تو
گفتم شب و روز از تو چرا میسوزم		هر لحظه به صد گونه بلا میسوزم		گفتی که ترا برای آن میدارم		تا با تو نسازم و ترا میسوزم
محجوبم و از حجاب من آزادی		وز صلح من و عتاب من آزادی		من با تو حسابها بسی دارم و تو		دایم ز من و حساب من آزادی
چون باد ز من میگذری چه تْوان کرد		چون خاک رهم میسپری چه تْوان کرد		هرچند که با تو آشنا میگردم		هر روز تو بیگانهتری چه تْوان کرد
بی پیش و پسی تو و پس و پیش تراست		دوری ز کم و بیش و کم و بیش تراست		در خاطر هیچ کسی نیاید هرگز		یک ذرّه از آن خوی که از خویش تراست
در عشق تو سوختم چه میسازی تو		در ششدره ماندهام چه میبازی تو		تو کار بسی داری و من عمر اندک		کی با من دل سوخته پردازی تو
تاکی باشم چو حلقه بر در بی تو		با اشکِ چو سیم و رخ چون زر بی تو		تو بر سر کار و سر به کار آورده		من بر سر خاک و خاک بر سر بی تو
هر روز ز نو پردهٔ دیگر سازی		تادر پس پرده عشق با خود بازی		چون تو نفسی به سر نیائی از خویش		هرگز به کسی دگر کجا پردازی
ای آمده از شوق تو جان بر لب من		چون روز قیامت است بی تو شب من		آخر سخنی از من بی دل بشنو		تاکی ز خموشی من و یارب من
گر در سخنم باتو سخن را چه کنی		یا درد نو و عشق کهن را چه کنی		با این همه کار و بار و عزت که تراست		بی خویشتنی بی سر و بن را چه کنی
ای خون شده در غمت دل پاک همه		ز هر غم عشق تست تریاک همه		اول همه را ز عشق خود خاک کنی		وانگاه به باد بردهی خاک همه
اندهگن توییم از دیری گاه		در ما نگر، ای مرا ز اندوه پناه		کانها که به حسن گوی بردند زماه		کردند در اندوهگن خویش نگاه
چون هر روزیت بیشتر دیدم ناز		هر روز بتو بیشترم گشت نیاز		نظّارگی توئیم از دیری باز		آخر نظری تو نیز بر ما انداز
چندین در بسته بی کلیدست چه سود		کس نام گشادن نشنیدست چه سود		پیراهن یوسف است یک یک ذرّه		یوسف ز میانه ناپدیدست چه سود
کس از می معرفت ندادست نشان		کز عین نشان بروست وز عین عیان		آن می به قرابه سر به مهرست مدام		مردم به قرابه می برآرند زبان
چون نیست رهی به هیچ سوئی کس را		جز خون خوردن نماند رویی کس را		هر کس گوید که کردم آن دریا نوش		خود تر نشد از وی سر مویی کس را
دل سوختگان که نفس میفرسایند		بربوی وصال باد میپیمایند		بس دور رهیست تاکرا بنمایند		بس بسته دریست تا کرا بگشایند
آنها که به عشق گوی بردند همه		نقش دو جهان ز دل ستردند همه		صد بادیه هر لحظه سپردند همه		تاگرسنه و تشنه بمردند همه
عقلی که کمال در جنون میبیند		بنیاد وجود خاک و خون میبیند		چشمی که دو کون در درون میبیند		مشتی رگ و استخوان برون میبیند
دل با غمِ عشق پای ناوُرد آخر		چون شمع ز سوختن فرومرد آخر		میگفت که دُرِّ وصل در دریا نیست		این آب چگونه میتوان خورد آخر
گاهی ز سلوک عقل چون نسناسیم		گاهی ز شبه چو نمله اندر طاسیم		زان گشت نهان حقیقت ازدیدهٔ خلق		تادر طلبش قیمت او بشناسیم
دستی که برین شاخ برومند رسد		از همت جان آرزومند رسد		زین عالم بینهایت بی سر و بن		خود چند به ما رسید و تا چند رسد
عاشق تن خود با غم پیوست دهد		هر دم تابی در دل سرمست دهد		با هجر بسازد خوش و بیزار شود		از معشوقی که وصل او دست دهد
هر دل که ز ذوق آن حقیقت جان یافت		هر چیز که یافت جامهٔ جانان یافت		آن را منشین که یک دمش نتوان دید		آن را مطلب که هرگزش نتوان یافت
چون کس نرسد به وصل دلخواه ای دل!		تو هم نرسی چند کنی آه ای دل!		میپنداری که ره توان برد بدو		هرگز نتوان برد بدو راه ای دل!
ای دل ز پی دلیل نتوانی شد		موری تو حریف پیل نتوانی شد		چون از مگس لنگ کمی بیش نیی		همکاسهٔ جبرئیل نتوانی شد
اندر طلب حضرت جاوید آخر		ماندی تو میان بیم و امید آخر		یک ذرّه وجود تست و در یک ذره		چندی تابد فروغ خورشید آخر
دل گم شد و در ره الاهی اِستاد		در بادیهٔ نامتناهی اِستاد		هان ای دل بیقرار! عمری رفتی		تا چند روی تو چون نخواهی اِستاد
نه هیچ کسی به زندگانیش گرفت		نه نیز به مرگ جاودانیش گرفت		تو پشهٔ عاجزی و او صرصرِ تند		بنشین تو که هرگز نتوانیش گرفت
آن ذوق که در شکر چشیدن باشد		مندیش که در شکر شنیدن باشد		زنهار مدان اگر بدانی او را		کان دانستن بدو رسیدن باشد
ای مانده به زیرِ پرده! او کی باشی		گه خفته و گاه خورده، او کی باشی		کفرست حلول چند از کفر و فضول		او هست و تو هست کرده، او کی باشی
چو مهرهٔ مِهر بازی ای سرو سهی		چون از گهر حقیقتی حقه تهی		هرگه که همی حقی به دست تو بود		زنهار چنان کن که ز دستش ندهی
گر بندِ امیدِ وصلِ او بست ترا		بندیش که هیچ جای آن هست ترا		عاجز بنشین و پای در دامن کش		در دامن او کجا رسد دست ترا
هم هر ساعت در ره تاریکتری		هم هر روزی به دیده باریکتری		هرگز چو به وصلش نرسد هیچ کسی		چندانکه روی به هیچ نزدیکتری
گر گنج به تو رسید پنهان میدار		ور نه بنشین مصیبت جان میدار		گر شادی وصل او به تو مینرسد		باری رسدت ماتم هجران، میدار
ذرات جهان در اشتیاقند همه		اجزای فلک به عشق طاقند همه		از هر چه که هست و هرکه خواهی گوباش		امید ببر، که در فراقند همه
ای کاش ترا دیدهٔ دیدن بودی		یا گوش مرا هیچ شنیدن بودی		در کرّی و کوریم نبایستی بود		گر یک سر مو روی رسیدن بودی
تا جان دارم همچو فلک میپویم		وز درد وصال او سخن میگویم		آن چیز که کس نیافت آن میطلبم		آن چیز که گم نکردهام میجویم
گر بشتابم نه روی بشتافتن است		ور سر یابم نه گنج سر یافتن است		جز حسرت و خون دل چه بر خواهد خاست		زین یافتنی که عین نایافتن است
دردا که ز بی نشان نشانم نرسید		وز بحر عیان عین عیانم نرسید		عمری من تشنه بر لب دریایی		بنشستم و قطرهای به جانم نرسید
نه دل دارم نه جان نه تن چتوان کرد		نه خرقه نه لقمه نه وطن چتوان کرد		از خورشیدی کزو همه کون پرست		یک ذرّه نمیرسد به من چتوان کرد
تا چند غم این ره پر بیم کشیم		بر چهره ز خون، جدول تقویم کشیم		گردست به دامن وصالش نرسید		کو پای که در دامن تسلیم کشیم
چون یار نمیکند دمی همدمیم		زین غم نفسی نیست سرِ آدمیم		ور در همه عمر یک دم آید بَرِ من		با گوشه نشاندم ز نامحرمیم
من عاشقِ زارِ روی یارم چکنم		از معتکفانِ کوی یارم چکنم		گر دیدهٔ من شوند ذرّات دو کون		نتوان نگریست سوی یارم چکنم
هر جان که فدای روی اونتوان کرد		از ننگ نظر به سوی او نتوان کرد		از طرهٔ او سخن توان گفت ولیک		انگشت به هیچ موی او نتوان کرد
دل تحفهٔ دلنواز نتوان آورد		دل کیست که جان فراز نتوان آورد		خواهی که جمال دوست در چشم آری		دریا به سکرّه باز نتوان آورد
گنجت باید به رنج خو باید کرد		جان وقف بلای عشق او باید کرد		در پنجهٔ شیر اوفتادن به ازانک		با او نفسی پنجه فرو باید کرد
دل در طلبش بجان گرفتار آمد		جان نیز چو شمع عاشق زار آمد		کس ره نبرد بدو که آن ماه دو کون		آن لحظه نهان شد که پدیدار آمد
چون نیست دلم را جز ازو دلجویی		سرگشته شدم گردِ جهان چون گویی		چه غصّه بدین رسد که از ملکِ دو کون		او رادارم وزو ندارم بویی
کو کس که چو بوده گشت نابوده نشد		وز آسِ سپهرِ سرنگون سوده نشد		بس کس که خیال چرخ پیمود و بسی		تا جمله فرو شدند و فرسوده نشد
ای دل چو حجاب و پرده در کار بسی است		خون خورکه درین حجاب خون خوار بسی است		چون در ره او خرقه و زنار بسی است		از دیده نهان است که اغیار بسی است
همچون شمعی چند گدازم چکنم		سیماب شدم تیز چه تازم چکنم		ای بس که ز ذرّه ذرّه، جُستم عمریش		میباز نیابمش چه سازم چکنم
درداکه قرار از دل سرمستم رفت		خون شد دلم و امید پیوستم رفت		بر بوی وصال او نشستم عمری		او دست نداد و جمله از دستم رفت
گفتم جانا هیچ کسی جانان یافت		یا در همه عمر آن چه همی جست آن یافت		گفت از پس صدهزار قرن ای عاقل		بس زود بود هنوز گر بتوان یافت
ای دل به امید هم نفس چند روی		تو هیچ نیی درین هوس چند روی		او خورشیدست از آسمان میتابد		تو سایهٔ بر زمین سپس چند روی
چون وصل نیامد به کسی اولیتر		بی همنفسی هر نفسی اولیتر		چون نیست به وصل او رسیدن ممکن		در هجر گریختن بسی اولیتر
این گنبد خاکستری پر اخگر		گه در خونم کشید و گه خاکستر		از غصهٔ آن کزو نمییافت خبر		از سر میشد به پای و از پای به سر
ای بس که ز شوق چرخ دوّار بگشت		سرگشته شب و روز چو پرگار بگشت		آن گشتن او چه سود چون پیوسته		بر یک جایست اگرچه بسیار بگشت
هم عقل طلسم جسم و جان باز نیافت		هم گنج زمین و آسمان باز نیافت		خورشید هزار قرن بر پهلو گشت		یک ذرّه سراپای جهان باز نیافت
جانا رخ چون تویی به حس نتوان دید		زر چون بینم به حس که مس نتوان دید		وصل تو به دو دست تهی نتوان یافت		روی تو به دو چشم نجس نتوان دید
چون باد همی نیاید از سوی تو بر		کی چشم افتد به پرتو روی تو بر		چون مینرسد دست به یک موی تو بر		آن به که دهم جان به سر کوی تو بر
جان نتواند هیچ سزاوار تو گشت		دل نتواند محرم دیدار تو گشت		ای بر شده بس بلند! کس نتواند		در گرد سراپردهٔ اسرار تو گشت
آواز به عشق در جهان خواهم داد		پس شرحِ رُخِ تو بیزبان خواهم داد		چون زَهره ندارم که به روی تو رسم		بر پای تو سر نهاده جان خواهم داد
گر در طلبت ز روی تو مانم باز		در کوی تو تن فرودهم در تک و تاز		گر دست طلب به وصل رویت نرسد		سر بر پایت بسر برم عمر دراز
هر کو گهر وصل تو در خواهد خواست		اول قدم از دو کون بر باید خاست		صد دریا موج میزند از غم این		این کار، به اشکی دو، کجا آید راست
هرگه که من از وصل تو بابی شنوم		شب خوش بادم که یاد خوابی شنوم		چو گنگ شوم با تو حدیثی گویم		چون کر گردم از تو جوابی شنوم
چون وصل تو یک ذرّه نیفتاد به دست		جز باد چه دارد دل ناشاد به دست		ازوصل تو چون به دست جز بادی نیست		باخاک شدم بی سر و بن باد به دست
ای کاش دلم را سر آهی بودی		جان را ز وصال تو پناهی بودی		گرچه شدهام چون سر موئی بی تو		باری سر مویی به تو راهی بودی
این خود چه عجایبست کامیختهای		هر لحظه هزار شور انگیختهای		دیدار تو چون ز حدّ ما بود دریغ		صد پرده ز هر ذرّه در آویختهای
آنها که ز باغ عشق گل میرُفتند		از غیرت تو زیر زمین بنهفتند		و آنان که ز وصل تو سخن میگفتند		با خاک یکی شدند و در خون خفتند
حاصل ز غم عشق توام بدنامیست		وین بدنامی جمله ز بیآرامیست		بر بوی وصال تو، من خام طمع		میسوزم و این سوختنم از خامیست
نادیده ترا شرح سروپات خوش است		گر سود کنیم و گرنه، سودات خوش است		ما را همه وقت خوشی تست مراد		پس بی تو بمیریم چو بی مات خوش است
گاهی ببریدی و گهی پیوستی		گاهی بگشادی و گهی در بستی		چون در دو جهان نبود کس محرم تو		در بر همه بستی و خوشی بنشستی
من بی دلم و اگر مرا دل بودی		کی در پیشم این همه مشکل بودی		کردم به محال عمر ضایع، وی کاش		از وصل تو جز محال حاصل بودی!
تا پاک نگردد دل این نفس پرست		دستم ندهد بر سر کوی تو نشست		تا عشق تو برهم نزند هرچه که هست		ندهد سر مویی ز سر موی تو دست
هر دم ز تو درد بیشتر خواهم برد		هر لحظه مصیبتی دگر خواهم برد		چون نیست به جشن وصل تو راه مرا		در ماتم خود عمر بسر خواهم برد
در عشق تو با خاک یکی خواهم شد		سرگشتهتر از هر فلکی خواهم شد		درگرد تو هرگز نرسم میدانم		گر بسیاری ور اندکی خواهم شد
جان بوی تو جست ازدل ناشاد و نیافت		دل نیز به عجز تن فروداد ونیافت		وان کس که نشان ز وصل تو جست بسی		در وادی خاکساری افتاد و نیافت
زان روز که حسنت علم عشق افراخت		هر چیز که دید پردهٔ روی تو ساخت		دادی همه را به یکدگر مشغولی		تا با تو کسی می نتواند پرداخت
چون گل یابم بوی تو زو میبویم		چون مه بینم روی تو زو میجویم		چون گوهر وصل تو به کس مینرسد		کم زان نبود تا که ازو میگویم
ای جمله اشارات و رموزم از تو		پیوسته یجوز و لایجوزم از تو		بگداخته چون برف تموزم از تو		صد گونه حجاب است هنوزم از تو
هرچند که نیست در رهت دولت یافت		مردند همه ز آرزوی لذت یافت		چون وصل ترا فراق تو بر اثرست		ذُل در طلب تو خوشتر از عزّت یافت
در عشق تودل هزار جان تاوان داد		تن در ستم هاویهٔ هجران داد		چو دید که ره نیست به وصلت هرگز		خون گشت و به صد هزار زاری جان داد
چون نیست ره هجرِ ترا پایان باز		پس چون بگشایم گرهِ هجران باز		تا کی باشم فتاده از جانان باز		چون کودک شیرخواره از پستان باز
اول ز همه کار جهان پاک شدم		واخر ز غمت بادل غمناک شدم		دستم چو به دامن وصالت نرسید		سر در کفن هجر تو با خاک شدم
مینشناسد کسی زبان من و تو		بیرون ز جهان است جهان من و تو		دایم چو تو بامنی و من با تو به هم		دوری ز چه افتاد میان من و تو
یکتا بودم دوتائی افتاد مرا		در سلطانی گدائی افتاد مرا		در لذت قُرب جمله من بودم و بس		چندین الم جدائی افتاد مرا
چون وصل تو تخم آشنائی انداخت		هجر آمد ودام بیوفائی انداخت		گر من بنگویم تو نکو میدانی		آن را که میان ما جدائی انداخت
هم عمر به بوی تو به آخر بردیم		هم لوح دل ازنقش جهان بستردیم		ز امید وصال و بیم هجرت هر روز		صد بار بزیستیم و صد ره مردیم
تا بی رخ یار محرمم بنشسته		برخاستهای به صد غمم بنشسته		این نادره بین که یار بی تیغ مرا		خود کشته و خود به ماتمم بنشسته
گه قصد دل ممتحنم میداری		گه عزم به خون ریختنم میداری		چون میدانی که بی تو بیخویشتنم		از بهر چه بیخویشتنم میداری
نه همچو منت به مهر یاری خیزد		نه نیز چو من به روزگاری خیزد		من خاک تو و تو میدهی بر بادم		ترسم که میان ما غباری خیزد
چون من به خلاف تو نکردم کاری		از بنده چرا گرفتهای آزاری		هر روز جهان بر من مسکین مفروش		بازم خر ازین فروختن یکباری
گر با غم تو مرا شماری نبود		دور از تو غم مرا کناری نبود		گر در ره ما هر دو غباری افتاد		شک نیست که راه بیغباری نبود
ای گشته دلم بی تو چو آتشگاهی		وز هر رگ جان به آتش تو راهی		چون میدانی که دل پر آتش دارم		ناآمده بگذری چو آتش خواهی
از دل گرمی که در هوای تو مراست		در بندگیت به آتشی مانم راست		چون از آتش فروختن نیست عجب		این بنده کنون فروختن خواهد خواست
عشق تو که همچو شمع میسوخت مرا		بیصبری پروانه درآموخت مرا		هجر تو به رایگان گرانم بخرید		تا آتش سودای تو بفروخت مرا
گر هیچ نظر کنی به روی ما کن		ور هیچ گذر کنی به کوی ما کن		ای ترک چو کار تو همه تاختن است		گر تاختنی کنی به سوی ما کن
تا جان دارم سر وفا دارم من		ور جان ببری روان روا دارم من		تا کی پرسی که هان چه داری در دل		چون در همه آفاق ترا دارم من
تاکی نفسی از سر صد درد زدن		خونابهٔ اشک بر رخ زرد زدن		چون هست دل چو آهنت بر من سرد		بیهوده بود بر آهن سرد زدن
ناکرده به پرِّ پشهای دمسازی		چندیم به پای پیلِ هجر اندازی		هر شیر دلی که داشتم باد ببرد		از بس که بدیدم از تو روبه بازی
خون ناخوردن به از وبالست ترا		زان است کزین میوه وبالست ترا		آنست که تو حرام خوار افتادی		ورنه همه خونها حلالست ترا
شب نیست که دل حزین ندارم از تو		در دل دمِ آتشین ندارم از تو		تا چند کنی خونِ جگر در چشمم		من سوخته چشم این ندارم از تو
در کوی تو جان گوشه نشین میدانم		وز زلف تو عقل خوشه چین میدانم		بیدار نشستهای چنین میدانم		در خواب کنی مرا یقین میدانم
تا کی رانی از در خود دربدرم		تا کی سوزی ز آتش هجران جگرم		آخر نظری کن که اگر بعد از این		خواهی که نظر کنی نیابی اثرم
چون دل ز غم عشق تو یک ره جان برد		پنداشت غمت بسر توان آسان برد		و امروز به دستیم برون آمدهای		کاین دست به هیچ رو به سر نتوان برد
در عشق تو من گرد جنون میگردم		وز دایرهٔ عقل برون میگردم		دیری است که در خون دل من شدهای		در خون توشدی و من به خون میگردم
گه درد توام ز پرده آرد بیرون		گاه از غم تو پردهٔ دل گیرد خون		هر روز هزار بار چون بوقلمون		میگرداند عشق توام گوناگون
دیوانه شدم زلف تو زنجیر کنم		به زان که هوای عقل دلگیر کنم		در عشق تو هر حیله که میاندیشم		از پیش نمیرود چه تدبیر کنم
امروز چنین بر سر غوغای توام		در پای فتاده مست و شیدای توام		گفتی «پس ازین کار تو رونق گیرد»		دیدی که گرفت لیک سودای توام
جانا ره بدخویی ناساز مگیر		خشمی که مبادت از سر ناز مگیر		من خاک توام که باد دارم در دست		چون خاک توام پای ز من باز مگیر
جانا بگذر به کوی ما یک باری		برگیر قدم به سوی ما یک باری		در خاک نظر چه میکنی بیهوده		آخر بنگر به روی ما یک باری
دل بِهْ ز تو دمساز نیابد هرگز		جان جز ز تو اعزاز نیابد هرگز		با جملهٔ خلق اگردرآمیزی تو		کس شیوهٔ تو باز نیابد هرگز
گر جان گویم هست پس پردهٔ تست		ور دل گویم به در برون کردهٔ تست		ز آوردهٔ من در گذر و سر در نه		زیرا که همه به هم برآوردهٔ تست
بس طیره بماندم ز طنّازی تو		بس سخت فتادم از سرافرازی تو		تا کی باشیم همچو طفلان شب و روز		نظارگیان بوالعجب بازی تو
تا چند من سوخته را رنجانی		تاکی کشیم به تیغ سرگردانی		نه با خودم و نه بیخود از حیرانی		گر هیچ نگویم تو نکو میدانی
نه مرهم خون خوارهٔ خود خواهی کرد		نه ماتم آوارهٔ خود خواهی کرد		برخیز که بیچارهٔ کار تو شدم		گر چارهٔ بیچارهٔ خود خواهی کرد
هر کاو نه به جان کناره جوید از تو		در روز همی ستاره جوید از تو		هر چاره که جستم از تو بیچاره شدم		بیچاره کسی که چاره جوید ازتو!
از آهِ درون کام و زبانم بمسوز		وز فرقت خود به یک زمانم بمسوز		فعل بدمن بپوش و خونم بمریز		بر دردِ دلم ببخش و جانم بمسوز
در ششدرهٔ غمم بمگداز آخر		لطفی بکن و حجاب بردار آخر		چون شمع بسوختم ز عشقت صد بار		یکبارگیم بسوز یکبار آخر
هر لحظه همی بیشترم میسوزی		هر روز به نوعی دگرم میسوزی		چون با من بی دل بنمی سازی تو		از بهر چه چندین جگرم میسوزی
تا در دل من آتش عشقِ تو فروخت		از نیک و بد جهان مرا چشم بدوخت		سر جملهٔ کار خود بگویم با تو		درد تو مرا بکشت و عشق تو بسوخت
تا کی دل و جان دردمندم سوزی		وز آتش عشق بندبندم سوزی		چون سوخته و فکندهٔ راه توام		چندم فکنی ز چشم و چندم سوزی
من با تو بدی نکردم ای بینایی		کاندوه تو میخورم بدین تنهایی		تونیز به اندوه خودم باز گذار		اندوه بر اندوه چه میافزایی
هم رهبر این عاشق گمراهی تو		هم مونس خلوت سحرگاهی تو		میسوزم و ازسوز من آگاهی تو		از سوختهٔ خویش چه میخواهی تو
گر بی تو دمی خون جگر مینخورم		آغشته همی شوم ز خون جگرم		کار تو به هیچ گونه پی مینبرم		سر گردانا که من به کارتو درم!
گه راندهٔ دربدرم میداری		گه غرقهٔ خون جگرم میداری		این از همه سختتر که درد دل من		میدانی و زیر و زبرم میداری
گاهی به بر خویشتنم میخوانی		گاهی ز در خویشتنم میرانی		سرگشته و کشتهٔ توام میدانی		تا چند بخون جگرم گردانی
ای عشقِ تو کیمیای سرگردانی		وی کوی تو در بادیهٔ حیرانی		چون میدانم که حالِ من میدانی		تا چند به خونِ جگرم گردانی
هر لحظه به سوی من شبیخون آری		دست از دو جهان در دل مجنون آری		گر ناله کنم که پرده برگیر آخر		چیزی دگرم ز پرده بیرون آری
گه با من دلخسته کنی دمسازی		گه چون شمعم بسوزی و بگدازی		هر شب همگی رهم بگیری تا روز		هر روز ز نو در غلطم اندازی
ای هر نفست عزم جگرخواری بیش		هر دم به توام شوق و گرفتاری بیش		همواره ترا ناز و مرا زاری بیش		پیوسته ترا عزّ و مرا خواری بیش
گه حملهٔ عشق بر دل مجنون آر		گه رد خاکم نشان و گه در خون آر		چون دست تراست بنده را فرمان نیست		هر روز به دستی دگرم بیرون آر
در راه فکندهای مرا در تک و تاز		گه شیب نهی پیش من و گاه فراز		هر لحظه مرا به شیوهای میانداز		مگذار که یک نفس به خویش آیم باز
ای در غم عشق تو رهی نیست شده		دل پر غم تو دست تهی نیست شده		هرگاه که درکنار دل بنشینی		دل را ز میان برون نهی نیست شده
عشق تو که سر چون قلمم اندازد		چون شمع سرم در قدمم اندازد		هرگه که وجودت متجلّی گردد		تا چشم زنم، در عدمم اندازد
صد بار کشیدم و به سرباری بار		خوارم کردی چه خیزد از خواری خوار		عشقت چو مرا کشت به صد زاری زار		آنگاه مرا چه سود از یاری یار
آن را که ز دریای تو گوهر بایست		همچون گویش نه پا و نه سر بایست		من خود بودم چنانک بودم دلتنگ		دیوانگی عشق تو می در بایست
در عشق تو ای خلاصهٔ زیبایی		با خاک یکی شدم چه میفرمایی		گفتی «به بر تو خواهم آمد روزی»		چون من مردم مگر به خاکم آیی
از عشق فرو گرفتهای پیش و پسم		تا در غم عشق، راه نبود به کسم		تا در همه عمر دیدهام یک نفست		عمری است که سرگشتهٔ آن یک نفسم
شرطست ز تو بی سر و بی پا که روم		فرض است دراندوهِ تو تنها که روم		گفتم بگریزم از تو جایی دیگر		خود جای گرفتهای تو هرجا که روم
گه عشق تو چون حلقهٔ در میبَرَدم		گاه از بد و نیک بیخبر میبَرَدم		هر دم به غرامتی دگر میکشدم		هر لحظه به عالمی دگر میبَرَدم
سودای توام به سر برون گردانید		باری بشنو ز من که چون گردانید		بر خاک رهم فکند و خون کرد دلم		چون خاک شدم میان خون گردانید
سودای تو کارم به خطر خواهد کرد		قسم دل من خون جگر خواهد کرد		فی الجمله مرا زیر و زبر خواهد کرد		این میدانم تا چه دگر خواهد کرد
عشق تو به هر دمم هزار افسون کرد		تا عقل ز من برد و مرا مجنون کرد		من هرچه که داشتم ندادم از دست		اما همه او ز دست من بیرون کرد
گه نعره زن قلندر آیم با تو		گه پیش فتاده بر سر آیم با تو		هر روز به دستی دگر آیم با تو		آخر به کدام در درآیم با تو
گاهی به خودم بار دهد مستی مست		گاهی ز خودم دور کند پستی پست		گاهیم چنان کند که حیران گردم		تا هست جهان و در جهان هستی هست
زان بگرفته است لشکری پیش و پسم		تا یک نفسی به خویشتن در نرسم		از پرده برون میفکند هر نفسم		تا من بندانم که کیم یا چه کسم
چون داد دلم دل گسلم میندهد		جز درد و دریغ حاصلم میندهد		گرچه دل من ببرد دل او را باد!		دل باز چه خواهم چو دلم میندهد
جان میسوزد هر نفسم تا کی ازین		دل میندهد هیچ کسم تا کی ازین		بگرفت بلا پیش و پسم تاکی ازین		فریاد ز فریاد رسم تاکی ازین
چه عشوه و دم بود که دلدارنداد		دل برد و به دلبریم اقرار نداد		گفتم که مرا به پیشِ خود بار دهد		از بیرحمی خود دلش بار نداد
هم دیده بر آن روی چو مه باید داشت		هم توبه ازان روی گنه باید داشت		گفتم «جانا چشم من ازدست بشد»		گفتا «چکنم چشم نگه باید داشت»
خورشید رخت ملک جهان میبخشد		دُرّ سخنت گنج نهان میبخشد		صد جان یابم از غم عشقت هر روز		گویی که غم عشق تو جان میبخشد
ای هر نفسی جلوهگری افزونت		گه رد خاکست جلوه، گه در خونت		همچون متحیری فرو ماندهام		از لطف حجابهای گوناگونت
از بس که شکر فشاند عشق تونخست		جاوید همه جهان شکر خواهد جست		هرچیز که مییابم و میخواهم جست		گویی شکر لعل تو دارد بدرست
گاهی به سخن قوت روانم بخشی		گاهی به سحر راز نهانم بخشی		گر دل ببری هزار دل باز دهی		ور جان ببری هزار جانم بخشی
ای خوش دلی هر دو جهانم غم تو		بیزحمت تن مونس جانم غم تو		آن چیز که آشکار مینتوان گفت		تعلیم کنی راز نهانم غم تو
در هر چیزی که بود دل بستگیم		از جمله بریده گشت پیوستگیم		دیوانگی عشق تو از یک یک چیز		خو باز همی کند به آهستگیم
یک ذرّه ز عشق تو به صحرا آمد		تا این همه گفت و گوی پیدا آمد		جان نعره زنان در بن دریا افتاد		دل رقص کنان با سر غوغا آمد
در هر چیزی ترا جمالی دگرست		در هر ورق حسن تو حالی دگرست		هرناقص را ازتو کمالی دگرست		هر عاشق را ز تو وصالی دگرست
سرگشتهٔ تست، نُه فلک، میدانی		گرد در تو گشته به سرگردانی		تو خورشیدی ولی میان جانی		خورشید که دیدهست بدین پنهانی
ای یاد تو آب زندگانی جان را		اندوه تو عین شادمانی جان را		یک ذرّه تحیر تو در پردهٔ جان		خوش تر ز نعیم جاودانی جان را
با جان چه کنم که عشق تو جانم بس		درمان چکنم درد تو درمانم بس		در عشق تو، صد هزار دردست مرا		یک ذرّه گر افزون کنیم آنم بس
چون روی تو مینبینم ای شمع طراز		چون شمع ز تو سوخته میمانم باز		گر بنشینی با تو بسی دارم کار		ور بنیوشی با تو بسی دارم راز
هر شب که نیاوری شبیخون غمت		بنشینم و خوش همی خورم خون غمت		تو شادبزی که در هوای غم تو		کاری دگرم نماند بیرون غمت
من عاشق روی تو ز دیری گاهم		در عشق تو نیست هیچ کس همراهم		گر خلق جهان شادی عشقت خواهند		تا جان دارم من غم عشقت خواهم
درد تو که در دلم به جای جان بود		درمانِ من عاشق سرگردان بود		چون درد تو از پردهٔ دل روی نمود		چون در نگریستم همه درمان بود
گر ماه نه زیر میغ میداشتیی		بس سر که بر تو تیغ میداشتیی		در درد و دریغ جاودان ماندی دل		گر درد ز دل دریغ میداشتیی
رنج تو به صد گنج مسلم ندهم		ملک غم تو به ملکت جم ندهم		چون درد تو درمان دلم خواهد بود		یک ساعته دردت به دو عالم ندهم
پیوسته به جان و تن ترا خواهم خواست		در پیرهن و کفن ترا خواهم خواست		گر خواهم و گرنه از توام نیست گزیر		گر خواهی وگرنه من ترا خواهم خواست
ای بس که دلم بر در تو خون بگریست		و آواز نیامد ز پس پرده که کیست		گر در من دلسوخته خواهی نگریست		گر خواهم مرد جاودان خواهم زیست
دلها که به جمع آرزوی تو کنند		خود را قربان بر سر کوی تو کنند		برجملهٔ خلق مرگ ازان واجب شد		تا آن همه جان نثار روی تو کنند
جانم، ز میان جان، وفای تو کند		دل ترک دو عالم از برای تو کند		بر تارک خورشید نهد پای از قدر		هرذره که لحظهای هوای تو کند
چندان که دلم سوی تو بشتابد باز		هر دم کاری دگر بر او تابد باز		من گم شدهام، تو گم نیی زانکه دلم		در هر چه نگه کند ترا یابد باز
دیرست که سودای تو در سر دارم		وز عشق دلی خون شده در بر دارم		در راه تو یک مذهب و یک شیوه نیم		هر لحظه، به نو، مذهب دیگر دارم
ای قاعدهٔ عشق تو جان افزایی		خاصیت حسن تو جهان آرایی		سلطان زمان شوم من سودایی		گر صبر دهی مرا درین تنهایی
در عشق تو جان قویم میباید		وز خلق تنی منزویم میباید		چون در ره من وجودِ من سدِّ من است		در راه تو تنهارویم میباید
گه جان مرا غرق ملاهی میدار		گه نفسم را به صد تباهی میدار		تو زان منی چنان که خواهی میکن		من زان توام چنان که خواهی میدار
از بس که شدم ز عشق تو دور اندیش		اندیشه ندارم از دو عالم کم و بیش		در هر چیزی که بنگرد این دل ریش		آن چیز ز پس بیند و روی تو ز پیش
کو هیچ رهی که پیش آن سدّی نیست		کو هیچ قبولی که درو ردّی نیست		در جلوهگریهای تو حیران شدهام		کاین جلوهگریهای ترا حدّی نیست
از خود برهان مرا که بس ممتحنم		جان و تن من باش که بیجان و تنم		خویشی خودم بخش که تا خوش بزیم		با خویشتنم گیر که بیخویشتنم
عشقت ز ابد تا به ازل میبینم		یک سایهٔ او علم و عمل میبینم		هر اشکالی که در همه عالم هست		در نقطهٔ شین عشق حل میبینم
در عشق تو اسبِ جان بسر خواهم تاخت		پروانه صفت پای ز پر خواهم ساخت		جان و تن ودین و دل و ملک دوجهان		در باختم و چیز دگر خواهم باخت
گه در عشقت بی سر و پا میسوزیم		گه زآتش صد گونه بلا میسوزیم		آن اولیتر که تا بود جان در تن		تو مینازی مدام و ما میسوزیم
افتان خیزان در ره تو میپوییم		چیزی که کسی نیافت ما میجوییم		بر خاک درت روی به خون میشوییم		هم با تو ز تو واقعهای میگوییم
بی روی تو چشم بر چه خواهم انداخت		بیآرزوی تو سر چه خواهم انداخت		هر تیر که در جعبهٔ وُسْعِ ما بود		انداخته شد دگر چه خواهم انداخت
دوش آمد و گفت اگر دل ما داری		کُل گرد چرا مذهبِ اَجزا داری		چون قطره برون مباش و غوّاصی کُن		یعنی که درون هزار دریا داری
ای بی سر و بن گشته جهانی از تو		نامانده سالم دل و جانی از تو		گرچه نتوان یافت نشانی از تو		غایب نتوان بود زمانی از تو
گه پیش تو چون قلم بسر میآییم		گاه از بد و نیک بیخبر میآییم		با عشق تو دست در کمر میآییم		بر پنداری زیر و زبر میآییم
جانا ز غم عشق تو سرگردانم		من در طلب تو از میانِ جانم		گفتی که به ترک جان بگو تا برهی		چون تو به میان جان دری نتوانم
در درد خودم چو چرخ سرگردان کن		وز عشق خودم بی سر و بی سامان کن		هرگاه که درمان دلم خواهی کرد		درمان دلم ز درد بی درمان کن
سر با تو ببازم، کلِه من اینست		پیش تو بمیرم، شرهِ من اینست		گر ملک دو عالمم مسلم گردد		جز خون نخورم زانکه رهِ من اینست
در راه تو، دل واقعهٔ مشکل خواست		در راه تو پای تا بسر در گل خواست		وانگاه چو در بلای عشق تو فتاد		از تو ز برای دل بلای دل خواست
هم بی دو جهان تویی و هم در دو جهان		من بیخویشم با تو بهم در دو جهان		گر جو به جوم کنی و بر باد دهی		یک جو نکنم عشق تو کم در دو جهان
هر روز مرا با تو حسابی دگرست		هر لحظه ترا تازه عتابی دگرست		بی یاد تو از خلق دل پُر خونم		هر دم که برآورد حجابی دگرست
جانا! جانم ز قعر دریای حضور		دُرّی عجب است غرق چندینی نور		گرچه تن من ز کار دورست ولیک		یک لحظه نهیی ز خاطرِ جانم دور
سر در سر سودای تو خواهم کردن		در حجرهٔ دل جای تو خواهم کردن		برگیر ز رخ پرده که در عالم جان		دل غرق تماشای تو خواهم کردن
گر من نه چنین عاشق و شوریدهامی		بودی که ترا دمی پسندیدهامی		ور مثل تو در همه جهان دیدهامی		بر صد شادی غم تو نگزیدهامی
تاکی باشم بستهٔ هستی بی تو		افتادهٔ هشیاری ومستی بی تو		گر نالیدم ز تنگدستی بی تو		قارون شدهام به زر پرستی بی تو
دل را ز غمت بی سر و پا میدارم		وز خلق جهان چشم ترا میدارم		در شادی و غم چون به غمم شادی تو		هر غم که به من رسد روا میدارم
هرگه که میخوری خروشی بزنی		بر عاشق شهرگرد دوشی بزنی		من شهر بگردم پس ازین خانه خرم		تا بو که مرا خانه فروشی بزنی
جانا! همه راه، بر زبانم بودی		در هر منزل مژده رسانم بودی		ای جان و دلم! گر ز تو غایب گشتم		هر جا که بُدم در دل و جانم بودی
دوش آمد و برگشاد صد پردهٔ راز		در پردهٔ دل جلوهگری کرد آغاز		در داد ندا که ای ز ما مانده باز		برخیز ز پیش و خانه با ما پرداز!
دوش آمد و گفت روز و شب میجوشی		تادین ندهی ز دست در بیهوشی		چون من همهام به قطع و دنیا هیچ است		آخر همه را به هیچ مینفروشی
دوش آمد و دل ازو کبابی میگشت		تا باده به کف کرد و خرابی میگشت		در سینهٔ جانم فلکی گردان کرد		پس گردِ فلک چو آفتابی میگشت
دوش آمد و گفت چندم آواز دهی		من دور نیم تو دوری آغاز نهی		دیوار حجاب است چو برخاست ز پیش		این خانه و آن یکی شود باز رهی
دوش آمد و گفت چند تنها باشی		گر قطره نباشی همه دریا باشی		هرگه که تنت جهان و دل جان گردد		تو جان و جهان شوی همه ما باشی
دوش آمد و گفت «در درون ما را باش		در خاک نشین و غرقِ خون ما را باش»		بر من میزد تاکه ز من هیچ نماند		چون هیچ شدم گفت «کنون ما را باش!»
دوش آمد و گفت خانهٔ ما آخر		روشن بکن ای یگانهٔ ما آخر		وقت است که دست درکش آری با ما		تا کِی گوئی فسانهٔ ما آخر
دوش آمد و گفت ای شب و روزت غمِ من		هرگز نشوی تا تو توئی همدمِ من		من خورشیدم تو سایهای بر سرِخاک		تا محو نگردی نشوی محرَمِ من
دوش آمد و گفت گردِ تو حلقه کنیم		پیراهنِ خونینِ دلت خرقه کنیم		ما تخت میان دل ازان بنهادیم		تا طالبِ خویش را به خون غرقه کنیم
دوش آمد و گفت گِردِ اِعزاز مگرد		خواری طلب و دگر سرافراز مگرد		میدان که تو سایهٔ منی خوش میباش		هرجا که روم از پی من باز مگرد
دوش آمد و گفت مرغِ دل عاجز نیست		در پرده بدارش که جز او را عزّ نیست		چون هر دو جهان به زیر پر دارد دل		بیرون شدنش ز آشیان هرگز نیست
دوش آمد و گفت بی یقین مینرسی		گاهی ز فلک گه ز زمین مینرسی		ساکن شو و تن فرو ده و خوش دل باش		ماییم همه به جز چنین مینرسی
دوش آمد و گفت خویش را دشمن باش		در تیرگی اوفتادهٔ روشن باش		از خویش چو خشنود نبودی نفسی		بیخویشتن آی و یک دمی با من باش
دوش آمد و گفت «در بلا پیوستی		آن لحظه که در چون و چرا پیوستی»		گفتم «چکنم تا به تو در پیوندم»		گفتا که «ز خود ببُر به ما پیوستی»
دوش آمد و گفت روز و شب غمناکی		تا بنشستی بر درِ ما بی باکی		دستی که به دامن وصالت نرسد		در گردنِ خاک کن که مشتی خاکی
دوش آمد و گفت در جنون میفکنیم		جان میسوزیم و تن به خون میفکنیم		بنشین تو برون که در درونت ره نیست		تا هرچه درونست برون میفکنیم
دوش آمد و صبر از دلِ درویشم رفت		آرام زعقلِ حکمت اندیشم رفت		چون حیرت من بدید یک دم بنشست		درخوابِ خوشم کرد و خوش از پیشم رفت
دوش آمد و گفت بی قراری شب و روز		بیکار نشسته در چکاری شب و روز		هرگز نگشایم درِ تو لیک بدانک		جز حلقه زدن کارنداری شب و روز
دوش آمد و گفت اگر وفا خواهی کرد		دردِ همه ساله را دوا خواهی کرد		نه سود طلب نه مایه با هیچ بساز		گر کار به سرمایهٔ ما خواهی کرد
دوش آمد و گفت کارِ ما خواهی کرد		جان نعره زنان نثار ما خواهی کرد		ور این نکنی نه صبر داری تو نه دل		مسکین تو گر انتظارِ ما خواهی کرد
دوش آمدو ره بر دل و جانم در بست		زنّار ز زلفِ دلستانم در بست		گفتم که ز زلفِ دلکشت بخروشم		برخاست و به یک شکر زبانم در بست
دوش آمد و گفت حسن دنییست امشب		با هم بودن به عیش اولیست امشب		خورشید به شب گرفتهای در آغوش		شب خوش بادت اگر خوشت نیست امشب!
آن بت که دلم عاشقِ جانبازش بود		جان شیفتهٔ زلفِ سرافرازش بود		گفتم که چو آید برود صد نازش		دوش آمد و آنچه رفت هم نازش بود
دوش از درِ دل درآمد آن بینایی		گفتا که چه میکنی درین تنهایی		گفتم که زعشق تو شدم سودایی		سودائی خویش را چه میفرمایی
دوش از سر لطفی بنشاندست مرا		چون مست شد از پیش براندست مرا		چون میرفتم به خشم پس بازم خواند		این کار نگر که باز خواندست مرا
دوش از برِ خویش سرنگونم میتاخت		تیغی به کف آورده برونم میتاخت		چون خونِ دلم ز حد برون قوّت کرد		برخویش زدم تیغ که خونم میتاخت
دل دوش ز لعلِ همچو قندش میسوخت		جان نیز ز زلفِ چون کمندش میسوخت		خورشید سپر فکنده میرفت خجل		تا روز و شبِ تیره سپندش میسوخت
دی میشد و دل رها نمیکرد به کس		برخاسته صد فغان هر گوشه که بس		امروز همی آمد و هر ذرّه که هست		فریاد همی کرد که فریادم رس
دوش آمد و گفت مردمِ دوراندیش		از خویش به جز هیچ نیابد کم و بیش		می بر نتوان گرفت این پرده ز پیش		گر برگیرم ز خویش من مانم و خویش
دی گفت کجا شدی،‌چنین میباید		از دوست جدا شدی، چنین میباید		روزی دو ز بهرِ آنکه دور افتادی		بیگانه زما شدی، چنین میباید
دوشش دیدم چو زلف خود در تابی		میشد چو مرا بدید در غرقابی		گفتا که برِ تو خواهم آمد فردا		گفتم‌اگر امشبم ببینی خوابی
امشب بَرِ ما مست که آورد ترا		وز پرده بدین دست که آورد ترا		نزدیکِ کسی که بی تو بر آتش بود		چون باد نمیجست که آورد ترا
امشب ز پگاهی به خروش آمدهای		چونست که مستتر ز دوش آمدهای		در بازارت نمیرود کار مگر		زانست که درخانه فروش آمدهای
دوش آمد و گفت هیچ آزرمت نیست		در عشق دمِ سرد و دلِ گرمت نیست		گفتم «برهان مرا ز من، ای همه تو!»		گفتا که کیی تو، خویش را شرمت نیست
دوش آمد و گفت ای وطن بگرفته		دو کون به هم ز جان و تن بگرفته		چون من همهام تو هیچ شرمت بادا		من آمده و تو جای من بگرفته
دوش آمد و گفت اگر چه کم میآیم		پیش از دو جهان به یک قدم میآیم		از ما نتوان گریخت از خود بگریز		کانجا که روی با تو به هم میآیم
دی گفت چو تو صد به زیانی سوزم		تا می چه کنم که ناتوانی سوزم		چون من به کرشمهای جهانی سوزم		بنگر تو مرا که نیم جانی سوزم
دی گفت حجب ز پیش برنگرفتم		دو کون ز راهِ خویش برنگرفتم		صد عالمِ تشویر پدیدار آمد		یک پرده کنون ز پیش برنگرفتم
چون روی تو در همه جهان روی کراست		بی روی تو یک مو سرِ جان روی کراست		خورشید ز خجلتِ رخت پشت بداد		میگشت به پهلو که چُنان روی کراست
بی موی تونیست موی کس موئی راست		بی روی تو روی دگران روی و ریاست		بی موی تو ای موی میان موی که دید		بی روی تو در روی زمین روی کراست
تا روی ز زیرِ پرده بنمودی تو		صد پرده دریدی و ببخشودی تو		امروز همه جهان ز تو پُر شور است		زین پیش که داند که کجا بودی تو
در کوی تو آفتاب منزل بگرفت		وز روی تو یک ذرّهٔ کامل بگرفت		از پرتوِ روی تست گیتی روشن		از بدعتِ خورشیدمرا دل بگرفت
ای واقعهٔ عشقِ تو کاری مشکل		خورشیدِ رُخَت فتنهٔ جان، غارتِ دل		هرکاو نَفَسی بدید خورشیدِ رُخَت		دیوانه بوَد اگر بماند عاقل
عشقت به هزار پادشاهی ارزد		وصلِ تو ز ماه تا به ماهی ارزد		آن را که رخی بود بدین زیبائی		انصاف بده که هرچه خواهی ارزد
ای زلفِ تو صد دامِ ستم افکنده		جانِ همه عاشقان به غم افکنده		هرجا که درین پرده وجودی مییافت		یک پرتو رویت به عدم افکنده
جانا غم عشقت دل و دینم نگذاشت		یک ذرّه گمانم و یقینم نگذاشت		گفتم که ز دستِ تو کنم بر سرْ خاک		خود عشقِ رخت فرا زمینم نگذاشت
زلف و رخِ تو که قصدِ جان دارندم		در هر نفسی کار به جان آرندم		از سایهٔ زلفِ تو رخت چون بینم		کز سایه به آفتاب نگذارندم
ای روی چو آفتابِ تو پشت سیاه		بی پشتی تو مه ننهد روی به راه		از روی توآفتاب را پشت شکست		وز روی تو پشتِ دست میخاید ماه
ای پیش تو سرو و ماه پیوسته رهی		با قد چو سرو و با رخ همچو مهی		مه چهره و سرو قد بسی هست ولیک		تابندهتر است ماه بر سروِ سهی
چون ماه، به قطع، آب روی تو نداشت		یک ذرّه ز آفتاب روی تو نداشت		خورشید که جملهٔ جهان روشن از اوست		شد زرد از آنکه تابِ روی تو نداشت
گر پرده ز روی دلستان برگیری		هر پرده که هست در جهان برگیری		چون زندگی از عشق تو داریم همه		وقت است که این بدعت جان برگیری
ای گم شده درحسنِ تو هر دیدهوری		گوئی که ز حسنِ خود نداری خبری		خلقی به نظارهٔ تو میبینم مست		تو از چه نظاره میکنی در دگری
تا دیده بر آن عارضِ گلگون افتاد		چشمم ز سرشک چشمهٔ خون افتاد		هر راز که در پردهٔ دل پنهان بود		باخونِ جگر ز دیده بیرون افتاد
گر در همه عمر آرزوئیم بوَد		از وصلِ تو قدرِ سرِ موئیم بوَد		بی روی تو بر روی ازان میگریم		تا پیشِ تو بو که آب روئیم بوَد
ای تُرک! دلم غاشیه بر دوش تو شد		جانم ز جهان واله و مدهوش تو شد		بر سیمِ بناگوش تو چون جملهٔ خلق،		در مینگرند، حلقه در گوش تو شد
تا حلقهٔ آن زلف مشوّش دیدم		دل را به میانه در کشاکش دیدم		تا روی چوآتش تودیدم از دور		دور از رویت به چشم آتش دیدم
در جنب رخت چو ماه میننماید		میگردد و میکاهد و میافزاید		از غیرت روی همچو خورشید تو ماه		دیرست که ماهتاب میپیماید
بی عشق تو زیستن دریغم آید		جز از تو گریستن دریغم آید		چون نیست ز نازکی ترا تاب نظر		در تو نگریستن دریغم آید
ای حسن تو درحدّ کمال افتاده		شرح دهنت کار محال افتاده		خورشید، که در زیر نگین دارد ملک،		از شرم رخ تو در زوال افتاده
خورشید که چرخ در نکوئیش آورد		گوئی که برای یافه گوئیش آورد		چون پیشِ رخِ تو لافِ نیکوئی زد		زان لافِ دروغْ زرد روئیش آورد
ای نرگسِ صفرا زده سودائی تو		تر گشته و تازه پیشِ رعنائی تو		در هیچ نگارخانهٔ چین هرگز		صورت نتوان کرد به زیبائی تو
لعلت که بلای دل و دین آید هم		گه چون گل و گه چو انگبین آید هم		گر خوبی ماهِ آسمان بسیارست		پیشِ رخِ تو فرا زمین آید هم
تا روی چو آفتاب جانان بفروخت		ازحسن جهان بر مه تابان بفروخت		از رشک رخت کمال بسیار خرید		تا بفروزد جمله به نقصان بفروخت
گل را به چمن گونهٔ رخسار تو نیست		مه را به سخن لعل شکربار تو نیست		خورشید جهان فروز را یک ساعت		در هیچ طریق تاب دیدار تو نیست
عشق رخ تو که کیمیای خطرست		از یک جو او دو کون زیر و زبرست		چون سرپیچم از تو چو هر روز مرا		همچون رخ تو، عشق رخت، تازهترست
گاهی ز سرِ زلفِ سیاهت ترسم		گاهی ز کمین گاهِ کلاهت ترسم		گفتی «به نهان بر تو آیم، یک شب»		از روشنی روی چو ماهت ترسم
کوثر که لبِ ترا ندیم افتادهست		سر بر خطِ سبزِ تومقیم افتادهست		آفاق ز روی تست روشن همه روز		خورشید بهانهای عظیم افتادهست
ماهی که ز رخ یک سرِ مویم ننمود		راهم زد و راهِ سرِ کویم ننمود		صد معنی بکر در صفات رویش،		چون روی نماید، ز چه رویم ننمود
آن ماه که سجده بُرد انجم او را		تا کرد دل از دیدهٔ خود گم او را		از بس که گریست دیده در فرقت او		ازدیده بشد صورت مردم او را
بی لعلِ لبش شکرستان میچکنم		بی ماهِ رخش زحمتِ جان میچکنم		گویند «جهان بر رخِ او باید دید»		گر پیش آید رخش جهان میچکنم
بگشاده رخ و بسته قبا میآید		سرمست به بازار چرا میآید		میآید و در پوست چو گل میخندد		آری چه توان کرد مرا میآید
آن روز که روی دلستان نتوان دید		از بینایی نام ونشان نتوان دید		او مردم چشم ماست چون میبرود		شک نیست که بعد ازین جهان نتوان دید
شرطِ رَهِ عشق چیست، درخون گشتن		همچون شمعی به فرق بیرون گشتن		از مشعلهٔ روی تو دلگرم شدن		وز سلسلهٔ زلفِ تو مجنون گشتن
ای باد به سوی زلفِ آن یار بتاز		کوتاه مکن دست از آن زلف دراز		آهم به سرِ زلفِ درازش برسان		بوی جگر سوخته در مشک انداز
دوش آمد و بنشست به صد زیبایی		برخاست ز زلفش این دلِ سودایی		میپیمودم زلفش و عقلم میگفت		سودای سیاه است چه میپیمایی
از بادهٔ عشق تو خماری دارم		وز هرچه نه عشقِ تو کناری دارم		می در مکش از من سرِ زلفِ تو که من		با هر شکنِ زلفِ تو کاری دارم
دل، خستهٔ چشم ناوک انداز مدار		جان بستهٔ آن زلفِ فسونساز مدار		شوریدهٔ زنجیر سرِ‌زلفِ توام		زنجیر ز شوریدهٔ خود باز مدار
اول که به پیشِ خویشتن راهم داد		صد وعدهٔ وصل گاه و بیگاهم داد		و آخر ز حیل پردهٔ کژ ساخت ز زلف		یعنی که ترا پردهٔ کژ خواهم داد
زلف تو برفت از نظرم چه توان کرد		برد این دل زیر و زبرم چه توان کرد		گر من کمری ز زلف تو بربندم		زنّار بود آن کمرم چه توان کرد
دل دادم و ترکِ کفر ودینش کردم		گمراهی و مفلسی یقینش کردم		چون نامِ تو نقشِ دلِ من بود مدام		در حلقهٔ زلفِ تو نگینش کردم
زلف تو که بود آرزوئی همه را		جز دیدن او نبود روئی همه را		موئی ز سرِ یک شکنش برکندم		کآویخته بود دل به موئی همه را
دل در خم آن زلف چو زنجیر بماند		سر بر خط تو دو پای در قیر بماند		مشکِ سرِ زلفِ تو دلِ ما بربود		ما را، جگرِ سوخته، توفیر بماند
جانا! ز همه جهان نشستم برتر		سربازان را چو دیده هستم در خور		در باز کن و ببین که هستم بر در		وز دستِ سرِ زلفِ تو دستم بر سر
تا در سر زلفت خم و چین افکندی		بر ماه نقاب عنبرین افکندی		با تو سخنی ز زلف تو میگفتم		در خشم شدی و بر زمین افکندی
زلف تو که چون مشک به هر سوی افتاد		بی مهر از آن است که هندوی افتاد		زان گشت چنین شکسته کز غارت جان		از بس که شتاب کرد بر روی افتاد
دل گفت «رهِ زلف تو چون کوتاهی است»		چون دید که نیست هر زمانش آهی است		در زلفِ تو میرفت و به زاری میگفت		«یا رب چه دراز و بس پریشان راهی است!»
شب نیست که جان بی تو به لب مینرسد		روزی نه که در غصّه به شب مینرسد		زلفِ تو چنین دراز و من در عجبم		تا دست بدو از چه سبب مینرسد
در زلف اگرچه جایگاهی سازی		با این دلِ سرگشته نمیپردازی		با تو سخنِ زلف تو مینتوان گفت		زیرا که ورا از پسِ پشت اندازی
زان خط که به گردِ شکر آوردی تو		خوندلم و قفای خود خوردی تو		گفتم که مکن به دلبری زلفت کژ		دیدی که بتافتی و کژ کردی تو
بوئی که ز زلف مشکبوی تو رسد		دل در طلبش بر سر کوی تو رسد		آن زلف سیاهِ تو بلایی سیه است		ترسم که نیاید که به روی تو رسد
چون گشت دل من از سر زلف تو مست		هرگز بندادم ز سر زلف تو دست		گفتی سر زلف من کرا خواهد بود		دانی که سر زلف تو دارم پیوست
در عشق رخت چون رخ تو بیشم نیست		قربان تو گردم که جز این کیشم نیست		بردی دل من به زلف و بندش کردی		زانست که یک لحظه دل خویشم نیست
گر لعل لب تو آب حیوانم داد		ور چشم خوش تو قوت جانم داد		زلف تو به دست سخت میخواهم داشت		من این شیوه ز دست نتوانم داد
هرکاو رخ تو بدید حیران ماند		وز لعل لب تو لب به دندان ماند		وانکس که سرِ زلفِ پریشانِ تو دید		کافر باشد اگر مسلمان ماند
ای خاصیتِ لعل تو جان پروردن		تا کی ز سر زلف تو غارت کردن		چون من دو هزار عاشق بی سر و بن		هر دم سر زلفت فکند در گردن
دل در سر زلف چون توحسن افروزی		چون شمع دمی نمیزید بی سوزی		برکش سر زلفت که بلایی است سیاه		ترسم که به گرد تو درآید روزی
مشکین رسنت چو پردهٔ ماه شود		بس پرده نشین که زود گمراه شود		ور چاهِ زنخدانت ببیند بیژن		دانم که بدان رسن فراچاه شود
چون چشمِ تو تیرِ غمزه محکم انداخت		هر لحظه هزار صید بر هم انداخت		چون زلف تو سر بستگی آغاز نهاد		سرگشتگیی در همه عالم انداخت
گفتی که اگر میطلبی تدبیری		هرچت باید بخواه بیتأخیری		زلفت خواهم ازانکه در میباید		دیوانگی مرا چنان زنجیری
دل روی بدان زلفِ سرافراز آورد		با هر شکن زلف تو صد راز آورد		روزی زسرِ زلفِ تو موئی سرتافت		سودای تواش موی کشان باز آورد
گه لعلِ تو از قند دلم خواهد تافت		گه زلفِ تو از بند دلم خواهد تافت		از زلفِ درازِ تو دلم میتابد		تابش در ده چند دلم خواهد تافت
تا زلف ترا به خونِ دل، رای افتاد		دل در سرِ زلفِ تو به صد جای افتاد		از بس که سرِ زلفِ تو کردند به خم		دیدم که سرِ زلفِ تو در پای افتاد
در زلفِ تو صد حلقهٔ دیگرگون است		هر حلقهٔ او تشنهٔ صدصد خون است		مینتوان گفت وصفِ زلفت چون است		باری ز حساب عقل ما بیرون است
ای بیخبر از رنج و گرفتاری من		شادم که تو خوشدلی به غمخواری من		تا غمزه به خونِ دلِ من بگشادی		در زلف تو بسته است نگونساری من
گر کشته شوم کشته به نامِ تو شوم		ور بندهٔ کس شوم غلام تو شوم		چون دست به دامِ زلفِ تو مینرسد		هم آن بهتر که صیدِ دامِ تو شوم
چون نیست ز عقل ذرّهای توفیرم		تا می چه کنم عقل، کمش میگیرم		دیوانگی عشقِ توام میباید		تا بو که ز زلفِ تو رسد زنجیرم
تا زلفِ زره ورت به هم تافته شد		گوئی که هزار نافه بشکافته شد		زنجیرِ سرِ طرهٔ مشکین رنگت		از تابشِ خورشید رخت تافته شد
تا در سرِ زلفت خم و تاب افکندی		این سوخته را دل به عذاب افکندی		از زلفِ سیاهِ تو جهان تیره از آنست		کان زلفِ سیه بر آفتاب افکندی
چون مشکِ خط تو سایه ور میافتد		خورشید به زیرِ سایه درمیافتد		زیبندهترست موی و بالا باری		کان موی به بالای تو برمیافتد
زلف تودگر ز دست نگذارم من		تا بو که دل از شست برون آرم من		گویم که دلِ مرا چراندهی باز		گوئی که برو دلِ تو کی دارم من
ای پردهٔ دل پرده نوازت بوده		جان هم نَفَسِ پردهٔ رازت بوده		من چون سرِ زلفِ تو به خاک افتاده		دست آویزم زلفِ درازت بوده
بیچاره دلِ من که غمِ جانش نیست		در درد بسوخت و هیچ درمانش نیست		گفتم که سرِ زلفِ تو دستش گیرد		در پای فکندی که سر آنش نیست
گر لعلِ لبِ تو دَرِّ شهوارم داد		زلف تو ز پی شکست بسیارم داد		با لعلِ لبِ تو کارِ ما چون زر بود		زلفت به ستیزه تاب در کارم داد
تا کی کمرِ عهد و وفا باید بست		زنّارم ازان زلفِ دو تا باید بست		چون کارِ من از لبِ تو مینگشاید		دل در سرِ زلفِ تو چرا باید بست
هر روز سرِ زلفِ تو کاری نهدم		در حلقهٔ خویش باکناری نهدم		چشم تو که خارِ مژه در جان شکند		هر لحظه ز مژگانِ تو خاری نهدم
لعلت به صواب هیچ کس دم نزند		رای شکری با همه عالم نزند		وین نادرهتر که چشم تو از شوخی		صد تیر زند که چشم بر هم نزند
چشمِ سیهت که فتنهٔ آفاق است		جانم ز میان جان بدو مشتاق است		و ابروی تو ریخت آب رویم بر خاک		کابروی تو پیوسته به خوبی طاق است
هر دم به حیل زخمِ دگر سانم زن		وز نرگسِ مست تیرِ مژگانم زن		تیرِ مژه چون کشیدهای در رویم		دل خود بردی بیا و بر جانم زن
هم زلف تو از برونِ دل در تاب است		هم خطِّ تو از چشمهٔ دل سیراب است		وان نرگسِ نیم مستِ شوریدهٔ تو		گر باده نخوردست چرا پرخواب است
در عشقِ تو عقل و هوش مینتوان داشت		جان مست و زبان خموش مینتوان داشت		عقلِ منِ دلسوخته را چشم رسید		کز چشمِ تو عقل گوش مینتوان داشت
تا ابروی طاقِ تو کماندار افتاد		تیرِ مژه جفتِ او سزاوار افتاد		در من نگر و گره بر ابروی مزن		کز ابرویت گره برین کار افتاد
دردی که ز تو به حاصلم میآید		دور از رویت دل گسلم میآید		تیرِ مژه از کمانِ ابرو آخر		چند اندازی که بر دلم میآید
تا غمزهٔ چشم رهزنت راهم زد		صد تیرِ جفا بر دلِ آگاهم زد		بس سنگدل و ستمگرت میبینم		بشتاب که سنگ و سیم را خواهم زد
چون خطِّ رخت هست روان چندینی		تا چند کنی قصد به جان چندینی		ابروی تو بر من که کمانی شدهام		از بهرِ چه میکشد کمان چندینی
زلفِ تو به هم در اوفتاده عجب است		گه سرکش و گاه سر نهاده عجب است		جانا! مژهٔ من است در آب مدام		تیرِ مژهٔ تو آب داده عجب است!
چشمِ خوشِ تو که مذهبِ عبهر داشت		بس شور که هر مژهٔ او در سر داشت		تیر و مژهات گرچه به هم میمانست		اما مژهٔ تو مزهٔ دیگر داشت
از زلفِ شکن بر شکنت میترسم		وز نرگسِ مستِ پرفنت میترسم		من میخواهم که راه گیرم در پیش		از غمزهٔ چشمِ رهزنت میترسم
گر عفو کنی به لطف جرمی که مراست		آسان ز سرِ وجود برخواهم خاست		با قدّ تو راست است هر چیز که هست		با ابرویت هیچ نمیآید راست
از زلفِ تو دل چو در عقابین افتاد		نقدش همه از نرگس تو عین افتاد		و آخر حجر الاسودِ خالت چو بدید		از ابرویت به قاب قوسین افتاد
خطّت دام است و خالت او را دانه است		با دانهٔ تو مرغِ دلم همخانه است		بیمارستانِ چشمِ‌بیمارِ ترا		در زلفِ چو زنجیرِ تو بس دیوانه است
گفتم خط مشکین تو بر ماه خطاست		گفتا‌به خطا مشک ز من باید خواست		گفتم که زه این کمان ابرو که تراست!		گفتا که چنین کمان به زه ناید راست
گفتم «کس را روی تو و موی تو نیست		تیر مژه و کمان ابروی تو نیست»		چشمش به زبانِ حال گفتا «از تیر		مگریز که این کمان به بازوی تو نیست»
چون غمزهٔ تو جادویی آغاز نهد		ممکن نبود که هیچ غمّاز جهد		بر هم زدهای همه جهان در نفسی		آخر که جهان به دست تو باز دهد
دایم گهر وصل تو میجویم باز		وز هجر تو رخ به اشک میشویم باز		تا نرگسِ مستِ نیم خوابت دیدم		هم مستم و هم ز خواب میگویم باز
بر لب، خط فستقیش، پیوسته بماند		و آن پسته دهان با جگری خسته بماند		ازتنگی پسته مغز را گنج نبود		از پوست بجست و بر در بسته بماند
ای مورچهٔ خط! بدمیدی آخر		برگرد مهش خط کشیدی آخر		گویند که در مه نرسد هرگز مور		ای مور! به ماه چون رسیدی آخر
بی برگ گلش جامه قبا خواهم کرد		باری بنپرسی که چرا خواهم کرد		آمد خط او و ورق گل بگرفت		یعنی که من این ورق فرا خواهم کرد
گفتم دل من ببردی ای جادو وش!		گفتا چکنم تو دل ندادی خوش خوش		گفتم رخت آتش است و خطّت دودست		گفتا که تو دود دیدهای از آتش
گفتم ز خط تو بوی خون میآید		وز خطّ تو عقل در جنون میآید		گفتا که خط از برای زر میآرم		گفتم که زر از سنگ برون میآید
گه در خط دلبران شیرین نگرم		گه در خد و خال و زلفِ مشیکن نگرم		از بس که رخِ سیم بران میبینم		حیرت شدهام تا به کدامین نگرم
زین خط که لعل تو کنون میآرد		دل خود که بود که جان جنون میآرد		سبزی خط تو سرخ روئی من است		کان سبزه مرا خطّ به خون میآرد
از تیرِ غمت بسی جگر دوختهای		بر مشک خطت بسی جگر سوختهای		مگذار که خطّ تو ز دستم بشود		چون دست مرا بدان خط آموختهای
گفتی «خطم از لبم جدا خواهد شد		وین وعده که میدهم وفا خواهد شد»		طوطی لبت به شکّر و آب حیاة		منقار فرو برده کجا خواهد شد
ای زلفِ تو دامن قمر بگرفته		ماه تو به مشک سر به سر بگرفته		طوطی خط فستقیت بر عناب		حلقه زده و گردِ شکر بگرفته
یا رب چه خط است این که درآوردی تو		تادست به بیداد برآوردی تو		دی خطّ به خون من همی آوردی		و امروز خطی پر شکر آوردی تو
تا خط تو پشت بر قمر آوردست		عقل از دل من روی به درآوردست		طوطی خط زمردینت بر لعل		خطّی است که بر تنگ شکر آوردست
چون خط تو باعث گنه خواهد شد		هر روز هزار دل ز ره خواهد شد		زین شیوه که خط تو محقق افتاد		دیوان من از خطت سیه خواهد شد
اندیشهٔ ابروی تو پیوسته مراست		وز حلقهٔ زلفت دل بشکسته مراست		چون خط تو رسته است و دهانت بسته		عشقی است که بر رسته و بر بسته مراست
از پستهٔ تو سبزهٔ خط بر رسته است		یا مغز ز پستهٔ تو بیرون جسته است		بر رسته دگر باشد و بر بسته دگر		این طرفه که بر رستهٔ تو بربسته است
تا خط تو بر خون جگر میخوانم		گوئی که غم دلم زبر میخوانم		از من ببری دلی چو خط آوردی		زیرا که من از خط تو بر میخوانم
آن پسته میان مغز چون افتادست		یا آن خط فستقی کنون افتادست		یا مغز دران پسته نمیگنجیدست		وز تنگی جایگه برون افتادست
دوش آمد و گفت «آمدهام حور سرشت		تاختم کنم ملکت حوران بهشت»		گفتم «به خطی سرخ بر آن زیر نویس»		رویش به خطی سبز در آن زیر نوشت
از خجلت خط، رخت اگر پر عرق است		بر جملهٔ خوبان جهانت سبق است		گر از ورق گلت خطی پیدا شد		خط را ورقی باید و خط بر ورق است
از عشقِ خط تو سرنگون میگردم		وز خال تو در میان خون میگردم		تا روی نمود نقطهٔ خال توام		چون پرگاری به سر برون میگردم
خال تو که جاودان بدو بتوان دید		بر روی تو روی جان بدو بتوان دید		گر مردمک دیدهٔ زیبائی نیست		پس چون که همه جهان بدو بتوان دید
لعلت که خجل کرد گل رعنا را		از پسته نمود خالِ مشک آسا را		میخواستم از پستهٔ سبزت شکری		تو بر در بسته خط نوشتی ما را
چون دیده به روی تو نظر بگشاید		از هر مژهای خون جگر بگشاید		در صد گره‌ام ز زلف خم در خمِ تو		تا پسته به یک تنگ شکر بگشاید
جانم که به لب از لب لعل تو رسید		دل تحفه به پیش لب لعل تو کشید		خوی خشک نمیکند زخون چون گل لعل		زان سنبل ترکز لب لعل تو دمید
زلفِ تو سرِ درازدستی دارد		چشمِ تو همه میل به مستی دارد		امّا دهنت که ذرّهای را ماند		یک ذرّه نه نیستی نه هستی دارد
ای کرده پسند از دو جهان چاره منت		حقّا که دریغ دارم از خویشتنت		چون بیخورشید ذرّه را نتوان دید		بیروی تو در چشم کی آید دهنت
بنگر که دلم چه گونه مظلوم نمود		گر زلف تو در وجود معدوم نمود		گر زلف ترا حال پریشانی داشت		از رستهٔ دندان تو منظوم نمود
لعل تو براتِ کامرانی دهدم		منشور به عمر جاودانی دهدم		بر روی تو صد بار بمردم هر روز		تا لعلِ تو آبِ زندگانی دهدم
چون توبهٔ تو گناه خواهد افتاد		بس کس که به تو ز راه خواهد افتاد		ای ماه! به صَدْقَه یک شکربخش مرا		کاین صَدْقه به جایگاه خواهد افتاد
زانگه که مرا سوی تو آهنگ افتاد		صبر از دلِ من هزار فرسنگ افتاد		هر کز دهنِ تو یک شکر کرد سؤال		تا در نگریست در دمی تنگ افتاد
فرسودنِ لعلِ آبدارت بر من		بنمودنِ زلفِ بیقرارت بر من		یک بوسه بخواهم و صدم عشوه دهی		وآنگه گویی ازین هزارت بر من
ای جانِ همه جهان زکوةِ لبِ تو		رسته ز شکر برون نباتِ لبِ تو		دل در ظلماتِ زلفت از دست برفت		آه ار نرسد آبِ حیاتِ لبِ تو
دل نیست کز آن ماه برنجد هرگز		کانجا دل کس هیچ نسنجد هرگز		هرکس سخن دهان او میگوید		لیکن سخنی درو نگنجد هرگز
ای ماه به چهره یا گلی یا سمنی		وز خوش بوئی شکوفه یا یاسمنی		شیرین لب و پسته دهن و خوش سخنی		المنة للَّه که به دندان منی!
از وعدهٔ کژ دل به غمت میافتد		وز کژگوئی راست کمت میافتد		جانا! سخن شکسته زان میگوئی		کز تنگی جان برهمت میافتد
آنجا که سر زلف تو جانها ببرد		جانها چو غباری به جهانها ببرد		وانجا که لب لعل تو جان باز دهد		سرگردانی ز آسمانها ببرد
آن خندهٔ خوش اگرچه پیوسته بهَست		اما به هزار و به آهسته بهَست		در بند درِ پستهٔ شورانگیزت		کان شوری پسته نیز در بسته بهَست
آن دل که ز دست من کنون خواهی برد		خونی است که در میانِ خون خواهی برد		باری چو برون میبری از تن دل من		آخر به شکر خنده برون خواهی برد
بر شاخِ دل شکسته یک برگم نیست		کز بی برگی بتر ز صد مرگم نیست		بی دانه چگونه برگ باشد آخر		بی دانهٔ نارِ لبِ تو برگم نیست
چون گشت لبت به یک شکر ارزانی		از لعلِ لبت شکر چه میافشانی		من در عوض یک شکر از پستهٔ تو		دل دادم نقد و قلب مینستانی
زهرم آید شکرستان بی لبِ تو		بگرفت مرا دل از جهان بی لبِ تو		گفتی که تو زود از لب من سیر شوی		بس سیر شدم بُتا ز جان بی لبِ تو
چشمت که سبق به دلربائی او راست		در خون ریزی کام روائی او راست		گر جان خواهد رواست زیرا که لبت		صد جان دهدم که جان فزائی او راست
کس مثل تو در جهانِ جان ماه نیافت		همتای تو یک دلبر دلخواه نیافت		جانا! سخن از دهانِ تنگت گفتن		کاری است که اندیشه در او راه نیافت
من بی سر و سامانِ تو میخواهم زیست		سرگشته و حیرانِ تو میخواهم زیست		در چاهِ زنخدانِ تو میخواهم مرد		وز چشمهٔ حیوانِ تو میخواهم زیست
چون گِرد مه از مشک سیه مور آورد		شیرینی خط بر شکرش زور آورد		فریاد مرا زین دلِ دیوانه مزاج		کز پستهٔ او بار دگر شور آورد
زان پسته که شیرینی جان میخیزد		شوری است که از شکرستان میخیزد		چون خندهٔ پستهٔ تو بس با نمک است		این شور ز پستهٔ تو زان میخیزد
در عشق دلم هیچ نمیسنجد از او		هر دم به غمی دگر همی رنجد از او		زان تنگ دهان میبنگویم سخنی		تنگ است دهان برون نمیگنجد از او
گفتم‌«شکری از دهنت، درگذری		ناگه ببرم تا که بیابم دگری»		گفتا «دهنی چو چشم سوزن دارم		بیرون نشود زچشم سوزن شکری»
دل، مست بتی عهدشکن دارم من		با او به یکی بوسه سخن دارم من		گفتم «شکری» گفت که تعجیل مکن		بشنو سخنی که در دهن دارم من
گفتم که «چنان شیفتهٔ آن دهنم		کز تنگی او تنگدل و ممتحنم»		گفتا که «دهانِ تنگ من روزی تست»		سبحان اللّه چه تنگ روزی که منم!
گفتم «شکریم ده مسلمانی نیست»		گفتا «جان ده که نرخ پنهانی نیست		یک بوسه به جانیست مرا، گو بمخر		آن را که بدین گرانی ارزانی نیست»
گفتم که «هزار رونق افزون گیری		گر تو کم یک شکر هم اکنون گیری»		گفتا «شکر از لبم گرفتی بیرون»		یا رب که چگونه جست بیرون گیری
گفتم‌«بردی از لب و دندان جانم		روی از لب و دندان تو چون گردانم»		گفتا «لب خویش را به دندان میخا		دور از لب و دندانت لب و دندانم!»
میآمد و بر زلف شکن میانداخت		ناخورده شراب، خویشتن میانداخت		پنهان ز رقیبی که همه زهر نمود		از لب شکری به سوی من میانداخت
ترکم همه کارم به خلل خواهد کرد		آورد خطی مگر عمل خواهد کرد		هر شور که در جهان ز چشمِ خوشِ اوست		با شیرینی لبش بدل خواهد کرد
عشقش ز وجودم عدمی میسازد		در هر نفسیم ماتمی میسازد		گاهم بدو چشم میزند بر جان زخم		گاهم به دو لعل مرهمی میسازد
گفتم که «ترا عقل مه تابان گفت»		گفتا که «ز دیوانگی و نقصان گفت»		گفتم که «میان تست این یا مویی»		گفتا که «درین میان سخن نتوان گفت!»
ای ماه! گشاده کن به وصلت گره‌ام		تا من ز فرو بستگی غم برهم		از جانب من میانِ ما موئی نیست		آن موی میان تست، من بیگنهم
ای عقل ز شوق تو فغان در بسته		در وصف تو دل از دل و جان در بسته		وی پیش میان تو که گوئی عدم است		هر جا که وجودی است میان در بسته
جانا چو برت حریر میبینم من		دل در غم او اسیر میبینم من		ای موی میان! میانِ چون موی ترا		موئی است که در خمیر میبینم من
من بی سر و سامان تو خواهم آمد		در کیش تو قربان تو خواهم آمد		هر چند که با میان خوشم میآید		با لعلِ بدخشان تو خواهم آمد
با روی تو ماه را محل نتوان یافت		مثلت ز ابد تا به ازل نتوان یافت		چون بر برِ سیمین تو جویم بدلی		زیرا که بران سیم بدل نتوان یافت
جائی که چنان خطّ سیه رنگ آید		شک نیست که پای حسن در سنگ آید		و آن را که میان! بود بدین باریکی		نادر نبود اگر قبا تنگ آید
نه دل به تمنای تو در بر گنجد		نه عقل ز سودای تو در سر گنجد		ای موی میان! از کمرت در رشکم		کانجا که وی است موی می در گنجد
ای عشق توام کار به جان آورده		سودای توام موی کشان آورده		وردی که به سالها کسی یاد نداشت		عشقِ کمرِ تو با میان آورده
وقت است که دل از دو جهان برگیریم		صد گنج ز وصل تونهان برگیریم		بنشین تو و دست در کمر کن با ما		تا ما کمرِ تو ازمیان برگیریم
بی روی تو مه راهِ تماشا نگرفت		بی زلف تو شب پردهٔ سودا نگرفت		گر سرو همه جهان به آزادی خورد		بی قدِ تو کارِ سرو بالا نگرفت
گر خورشیدی چرخ برینت نرسد		ور جمشیدی روی زمینت نرسد		گفتی که مرا ناز رسد بر همه کس		تا چند کنی ناز که اینت نرسد
از درد تو ای ماهِ دل افروز آخر		شب چند آرم چو شمع با روز آخر		دل گرچه بسی بسوخت جز با تو نساخت		ای بی معنی وفا درآموز آخر
بر خاکِ درت پای در آتش بودن		خوشتر بودم کز دگری خوش بودن		گفتی «ستمم مکش!» خوشم میآید		از چون تو سمن بری ستم کش بودن
گفتی که «ترا چو خاک گردانم پست		تا نیز به زلفِ دلکشم ناری دست»		خاکم مکن ای نگار بادم گردان		تا گِردِ سرِ زلفِ تو گردم پیوست
پیوسته به آرزو ترا باید خواست		تا از تو یک آرزو مرا ناید راست		در کینهٔ من نشستهای پیوسته		زین کینه به جز دلم چه بر خواهد خواست
در عشق تو جز بلا و غم ناید راست		شادی وصال بیش و کم ناید راست		کمتر باشد ز وعدهای در همه عمر		عمرم بشد و آنِ تو هم ناید راست
از بس که تو خود به خویشتن مینازی		یک لحظه به عاشقی نمیپردازی		با پشت خمیده همچو چنگی شدهام		تا بوک چو چنگ یک دمم بنوازی
دل بی تو ز اختیار بر خواهد خاست		جان نیز ز پیشِ کار برخواهد خاست		برخاستهای غبار من میبنشان		بنشین که غبار وار برخواهد خاست
ای عشق رخت واقعهٔ مشکل من		بی حاصلی از فراقِ تو حاصل من		از سنگدلی تو دلم میسوزد		ای کاش بسوختی دلت بر دل من
آن کس که ترا عزیزتر ازجان دید		مینتواند ترا کنون آسان دید		تو چشم منی گرت نبینم شاید		زان روی که چشم خویش را نتوان دید
گر از تو مرا کفر و اگر ایمان است		چون از تو به من رسد مرا یکسان است		آن دوستییی کز تو مرا در جان است		گر نیست چنانکه بود صد چندان است
تا چند مرا خوار و خجل خواهی داشت		دیوانه و زنجیر گسل خواهی داشت		دلدار منی بیا ودل با من دار		گر با منِ دلسوخته دل خواهی داشت
تا چند مرا سوخته خرمن نگری		وز دوستیت به کام دشمن نگری		تو ناقد عاشقانی و رویم زر		آخر به زکات چشم در من نگری
آن است همه آرزویم عمر دراز		تا پیش از اجل ببینم ای شمع طراز		تو تیغ کشیده از پسم میآئی		من جان بر کف پیش تو میآیم باز
جانا! چو ز سر تا قدمت جمله نکوست		سر تا قدم جهان ترا دارم دوست		من بی تو همه مهر تو دارم در مغز		تو با من مهربان چه داری در پوست
ای مونسِ جانِ همه کس! در من خند!		خوش خوش چوگل از بادِ هوس در من خند!		در خون گشتم هزار شبگیر از تو		چون صبح برآی و یک نفس در من خند!
سهل است اگر کار مرا ساز دهی		گاهم بنوازی و گه آواز دهی		چون عاشق دل شکسته را دل بردی		چه کم شود ازتو گر دلش باز دهی
بر خاک چو بادم ای دل افزای هنوز		بر آتش و چشمم آب پالای هنوز		بر خاک نشسته بادپیمای هنوز		آبم شد و آتش تو بر جای هنوز
گفتم که اگر دلِ تو یک رنگ آید		در بر کشیم گرچه ترا ننگ آید		گفتی تو که در قبای من کی گنجی		در برکشمت قبای من تنگ آید!
بی یاد تو من سرزبان را بزنم		بر یاد تو جملهٔ جهان را بزنم		تو جان منی ومن از آن میترسم		کز بس که جفا کنی تو جان را بزنم
گفتم «ز میان جان شوم خاک درش		تا بوک بود بر من مسکین گذرش»		او خود چو ز ناز چشم مینکُند باز		کی بر منِ دلسوخته افتد نظرش
یا رب چه دمم بود که دمساز نداد		دل برد و دمم داد و دلم باز نداد		گفتم که مرا یک نفس آواز دهد		جانم شد و آن ستمگر آواز نداد
گفتم «چو تنم ضعیف و لاغر باشد		دل در برت از سنگ قویتر باشد»		گفتا «بی شک چو من به میزان کشمت		زر بیش دهی چو سنگ در بر باشد»
دوش آمد و دادِ دلِ سرمستم داد		یک عشوه نداد و بوسه پیوستم داد		پس دستم داد تا ببوسم دستش		این کار نکو نگر که چون دستم داد
گر جان خواهد از بن دندان بدهم		جان خود چه بود هزار چندان بدهم		دل میخواهد تا به برِ من آید		آری شاید، دل چه بود جان بدهم
از بس که بخورد خون من بیدادی		بیمار شدم نکرد از من یادی		آنگاه به دست من چه بودی بادی		گر خون دلم بر جگرش افتادی
تا از غم تب دلش به صد درد افتاد		شد زرد رخ و بر رخ او گرد افتاد		گفتم که چه بود کافتابت شد زرد		گفتا مگر آفتاب بر زرد افتاد
ماهی که دلم زو به بلا افتادست		در رنجوری به صد عنا افتادست		بر بستر ناتوانی افتاد دلم		این بارکشی بین که مرا افتادست
ماهی که به قد سرو روانم آمد		دلتنگی او آفت جانم آمد		دلتنگ چنان شد که اگر جهد کنم		گِرد دل او برنتوانم آمد
دل در غم تو غرقهٔ خونِ جگر است		جانم متحیر و تنم بیخبر است		در هر بن مویم ز تو صد نوحهگر است		تا بنیوشی تو یا نه کاری دگر است
عشقت که به صد هزار جان ارزانی است		بحری است که موج او همه حیرانی است		تا لاجرم از عشق تو همچون فلکی		سر تا سر کارم همه سرگردانی است
نی در ره تو گرد تو میبینم من		نه هیچ کسی مرد تو میبینم من		هرجا که به گوشهای درون دلشدهای است		ماتم زدهٔ درد تو میبینم من
بر باطل نیست گر دلم دیوانه است		زیرا که تو شمعی و دلم پروانه است		قصّه چکنم که هر که بودند همه		در تو نرسیدند و دگر افسانه است
نه مرد و نه نامرد توام میدانی		زیرا که نه در خورد توام میدانی		دلسوختهٔ عشق توام میبینی		ماتم زدهٔ درد توام میدانی
در عشق تو پیوسته به جان میگردم		چون شیفتگان گِردِ جهان میگردم		برخاک نشسته اشک خون میریزم		پس نعره زنان در آن میان میگردم
هم بر جانم این همه غم میدانی		هم کشته تنم به صد ستم میدانی		هر وقت بپرسی که چه افتاد ترا		بیچاره و بی کسم تو هم میدانی
چندان که غم تو میشود انبوهم		هم میکوشم که با دلی بستوهم		گر بشکافی سینهٔ پراندوهم		بینی تو که زیر صد هزاران کوهم
وقت است که بیقراری ما بینی		در عزت خویش خواری ما بینی		باری بنگر به گوشهٔ چشم به ما		گر میخواهی که زاری ما بینی
سودای ترا پشت سپه میدارم		اندوهِ ترا توشهٔ ره میدارم		چون از درِ اندوه درآمد کارم		دایم درِ اندوه نگه میدارم
جانا ز رهت نصیب من گردی نیست		آری چکنم مخنّثی مردی نیست		گر مردم و گر نیم مرا در ره تو		سرتاسر روزگار جز دردی نیست
زان روز که بوی پیرهن بی تو رسید		صد گونه غمم به جان و تن بی تو رسید		ور آب زمین و آسمان خون گردد		کی برگویم آنچه به من بی تو رسید
تادل دارم همدم تو باید داشت		تا جان دارم محرم تو باید داشت		بی تو همه روزم غم تو باید داشت		تنها همه شب ماتم تو باید داشت
آن راز که دل به دیده میگوید باز		و آن چیز که گم نکرد میجوید باز		تا کرد دلم درد ترا مرهمِ صبر		دردی دگر ازتو روی میشوید باز
ای ابر هوای عشق تو بس خون بار		وی راه غم تو وادیی بس خونخوار		در راه تو از ابر تحیر شب و روز		باران دریغ و درد میبارد زار
از درد منت اگر خبر خواهد بود		درمان ز توام درد دگر خواهد بود		درمان چکنم درد ترا چون هر روز		دردی که ز تست بیشتر خواهد بود
ای عشقِ تو عینِ عالم حیرانی		سودای تو سرمایهٔ سرگردانی		حالِ من دلسوخته تا کی پرسی		چون میدانم که به ز من میدانی
جانا صد ره بمُردم از حیرانی		بار دگرم زنده چه میگردانی		چون شرح دهم این همه سرگردانی		گر من بنگویم تو همه میدانی
چون حسن و جمال جاودان داری تو		شور دل و شیرینی جان داری تو		چون این داری و جای آن داری تو		بس سرگردان که در جهان داری تو
در راه تو دانش و خرد مینرسد		با عشق تو نام نیک و بد مینرسد		هستی ترا نهایتی نیست از آنک		هر هست که در تو میرسد مینرسد
گر قلب نبرد بایدت اینک دل		ور عاشق فرد بایدت اینک دل		گر کعبهٔ شوق بایدت اینک جان		ور قبلهٔ درد بایدت اینک دل
تا دل به غمت فرو شد و برنامد		زان روز ز دل نشان دیگر نامد		در پای تو افشاند همی هرچه که داشت		دردا که به جز دریغ با سر نامد
گاهی چو گهر ز تیغ میتابی تو		گاه از دل پر دریغ میتابی تو		ای ماه زمین و آسمان جانم سوخت		آخر ز کدام میغ میتابی تو
گر دل گویم ز غایت مشتاقی		از دست بشد باده بیار ای ساقی		ور جان گویم در ره تو فانی شد		جان فانی شد کنون تو دانی باقی
جانا! ز غمت این دل دیوانه بسوخت		در دام بر امّید یکی دانه بسوخت		از بس که دل خام طمع سودا پخت		در خامی و سوز همچو پروانه بسوخت
دل بی تو چو بی سلامتی برخیزد		وز نالهٔ او قیامتی برخیزد		ور با تو دمی نشستنم دست دهد		از یک یک ذرّه قامتی برخیزد
دردی که ز تو رسد دوا نتوان کرد		بر هر چه کنی چون و چرا نتوان کرد		دستار ز دست تونگه نتوان داشت		کز دامن تو دست رها نتوان کرد
هم عاشق آن روی چو مه خواهم بود		هم فتنهٔآن زلف سیه خواهم بود		بر باد مده مرا که من در ره تو		تا خواهم بود خاک ره خواهم بود
جانا! غم تو فکند در کوی مرا		چون گوی روان کرد به هر سوی مرا		گر آه برآرم ازدل پرخونم		خونی بچکد از بن هر موی مرا
زان روز که عشق تو به من درنگریست		خلقی به هزار دیده بر من بگریست		هر روز هزار بار در عشق توام		میباید مُرد زار و میباید زیست
بس قصّه که بر خلق شمردم ز غمت		بس قصّه که زیر خاک بردم ز غمت		گر شادی تو در غم این مسکین است		تو شاد بزی که من بمردم ز غمت
در عشق توام هم نفس اندوه تو بس		در درد توام دسترس اندوه تو بس		در تنهائی که یار باید صد کس		گر نیست مرا هیچ کس، اندوه تو بس
در عشق تو من با دل پرخون چکنم		چون افتادم ز پرده بیرون چکنم		گفتم نفسی برآرم از دل با تو		دل رفت و نفس نماند اکنون چکنم
تن را که در آتش عذاب افتاده است		بر رشتهٔ جان هزار تاب افتاده است		دل را که به سالها عمارت کردم		اکنون ز می عشق، خراب افتاده است
خوش خوش بربود نیکوئی تو مرا		در کار کشید بدخوئی تو مرا		تلخی تو نیست شوربختی من است		شیرینی آن ترش روئی تو مرا
جانا! دل و جانم آتش افروز از تست		ناسازی این بخت جگرسوز از تست		شب نیست که روز دل فرومینشود		خوش باد شبت که دل بدین روز از تست!
دوشم غم تو وداع جان میفرمود		برکندن دل ازین جهان میفرمود		پا بر زبر جهان و جان بنهادم		یعنی که غم توام چنان میفرمود
در عشق تو خوف و خطرم بسیارست		خون دل وآه سحرم بسیارست		زان روز که در عشق تو شور آوردم		زان شور نمک بر جگرم بسیارست
دل نیست که از عشق تو خون مینشود		تن نیست که از تو سرنگون مینشود		جان از تن غم کشم برون رفت و هنوز		سودای تو از سرم برون مینشود
در دست جفای تو زبون است دلم		در پای غم تو سرنگون است دلم		هرچند که خون دل حلال است ترا		در خونِ دلم مشو که خون است دلم
دانی تو که از حلقهٔ زلفت چونم		چون حلقه منه از در خود بیرونم		شک نیست که خونی نرهد از سردار		خونی گردی اگر شوی در خونم
خونِ من خاکی که بریزد آخر		با خاک به خونی که ستیزد آخر		در خون دلم مشو که من خاک توام		از خون کفی خاک چه خیزد آخر
بی چهرهٔ تو چشم کرادارم من		خون میریزی که خونبها دارم من		خونی که بریختی چو بگشادی دست		در گردن من کن که روا دارم من
تاکی بی تو زاری پیوست کنم		جان را ز شراب عشق تو مست کنم		گاهی خود را نیست و گهی هست کنم		وقت است که در گردن تودست کنم
خواهم که همی عاشق رویت میرم		سرگشته چو موی پیش مویت میرم		دانم به یقین که زنده مانم جاوید		گر نعرهزنان در آرزویت میرم
گاه از غم تو مست و خرابم بینی		گه چون شمعی در تب و تابم بینی		دوشم دیدی به خواب جان رفته ز دست		امروز چو جان رفت چه خوابم بینی
جانا! تو کجائی که نیازم بینی		وین نالهٔ شبهای درازم بینی		از ضعف چنانم که نیایم در چشم		گر بازآئی مدان که بازم بینی
در عشق تو راه این دل غافل گم کرد		هر روز هزار بار منزل گم کرد		چون در پهلوست جای دل عاشق تو		در پهلوی تو چرا چنین دل گم کرد
در عشق تو من گرد جنون میگردم		وز دایرهٔ عقل برون میگردم		دیری است که در خون دل من شدهای		در خون تو شدی و من به خون میگردم
در عشقِ تو رسوای جهان آمدهایم		و انگشت نمای این و آن آمدهایم		کردیم هزار منزل از پس هر روز		تا ما ز دل خویش به جان آمدهایم
جان سوخته پای بست آمد بی تو		وز دست شده به دست آمد بی تو		تا خیلِ خیال تو شبیخون آورد		بر قلبِ بسی شکست آمد بی تو
ای شمع چگل! تاتو برفتی ز برم		من کُشتهٔ هجر تو چو شمع سحرم		دور از تو چنان شدم که در روی زمین		گر بازآیی باز نیابی اثرم
در عشقِ تو برخویشتنم فرمان نیست		وین درد مرا به هیچ رو درمان نیست		گفتی «برهی گر ز سرم برخیزی»		برخاستنم از سر جان آسان نیست
جانا! دل من زیر و زبر خواهد شد		در پای غمت عمر بسر خواهد شد		دم دم به دمی که نیم جانی است گرو		خوش خوش به سر کارتو درخواهد شد
تا کی طلبم ز هر کسی پیوستت		یک ره تو طلب اگروفائی هستت		چون بر دل همچوآتشم دست تراست		دستی برنه گر چه بسوزد دستت
جان گِردِ تو از میان جان میگردد		تن در هوست نعره زنان میگردد		وان دل که ز زنجیر سر زلف تو جست		زنجیر گسسته درجهان میگردد
خود را ز تو بیگناه مینتوان داشت		دل جز به غمت سیاه مینتوان داشت		از دردِ تو بادِ سرد من چندان است		کز باد کُلَه نگاه مینتوان داشت
مهری که ز تو در دل من بنهفته است		با تو به زبان اگر نگویم گفته است		وقت است که طاق و جفت گویم با تو		در طاق دو ابروی تو چشمت جفت است
تا عشق نشست ناگهی در سر من		برخاست ازین غم دل غم پرور من		هرگز به چه باز آید مرغِ دل من		تا بازآید برین که رفت از بر من
بی عشق نفس زدن حرام است مرا		کان دم که نه عشقِ اوست دام است مرا		با قربتِ معشوق مرا کاری نیست		اندیشهٔ فکر او تمام است مرا
عمری به هوس در تک و تاز آمد دل		تا محرم راز دلنواز آمد دل		پس رفت به پیش باز و جان پاک بباخت		انصاف بده که پاکباز آمد دل
گر دل گویم به پای غم پست افتاد		ور جان گویم به عشق سرمست افتاد		میشست به خون دیده دل دست ز جان		دل نیز چو خون دیده بر دست افتاد
زانگه که دلم بر آن سمن بر بگذشت		هر دم بر من به درد دیگر بگذشت		با آنکه ز عشق هیچ آبم بنماند		بنگر که چگونه آبم از سر بگذشت
چون درد و دریغ از دل ریشم بنشد		جان شد به دریغ ودرد خویشم بنشد		گفتم که چو سایه میروم از پس او		این نیز چه سود چون ز پیشم بنشد
ماهی که به حسن، عالم آرای افتاد		جان در طلبش شیفته هر جای افتاد		بیچاره دلم که دست و پایی میزد		از دست بشد از آن که در پای افتاد
خواهی که ز شغل دو جهان فرد شوی		با اهل صفا همدم و همدرد شوی		غایب مشو از دردِ دلِ خویش دمی		مستحضرِ درد باش تا مرد شوی
در عشق اگر جان بدهی جان اینست		ای بی سر و سامان! سرو سامان اینست		گر در ره او دل تو دردی دارد		آن درد نگه دار که درمان اینست
کم گوی که ترک حرف میباید کرد		واهنگ رهی شگرف میباید کرد		جانی که ازو عزیزتر چیزی نیست		در درد و دریغ صرف میباید کرد
عاشق ز همه کار جهان فرد بود		از هر دو جهان بگذرد و مرد بود		پیوسته دلش گرم و دمش سرد بود		از ناخنِ پای تا به سر درد بود
بس سر که به زیر تیغ خواهد بودن		کان ماه به زیر میغ خواهد بودن		تا یک نفسم ز عمر میخواهد ماند		تسبیح من «ای دریغ!» خواهد بودن
برقی که ز سوی دوست ناگه برود		در حال هزار جان به یک ره برود		هر لحظه ز سوی اودرآید برقی		صد عالم در دم آرد آنگه برود
کو جان که به چاره چارهٔ جان کنمش		کو دل که علاجِ دلِ حیران کنمش		دردی دارم که هیچ نتوانم گفت		دردی که بتر شود چه درمان کنمش
دل را چو به دردِ عشق افسون کردم		از شهر نهاد خویش بیرون کردم		چون راز ونیاز هر دو معجون کردم		آنگاه دوای دلِ پرخون کردم
دل چون دل من غم زده نتواند بود		صد واقعه بر هم زده نتواند بود		تا شربت عالم نشود خونابه		قوت من ماتم زده نتواند بود
چندان که به جهد اسب جان میرانم		چون مینگرم هنوز در زندانم		از بس که زدم آه ز دردِ دلِ ریش		بیم است که با آه برآید جانم
بیم است که نُه پردهٔ گردون سحری		برهم سوزم ز سوز دل چون جگری		چون بلبل مست در بهار از غم عشق		مینالم و هیچ کس ندارد خبری
کس را چه خبر ز آهِ دلسوزِ دلم		وز واقعهٔ قیامت افروزِ دلم		امروز چنانم که به فردا نرسم		فردای قیامت است امروزِ دلم
در عشق، خلاصهٔ جنون از من خواه		جان رفته و عقل سرنگون از من خواه		صدواقعهٔ روزفزون از من خواه		صد بادیه پر آتش و خون از من خواه
گر مرد رهی همدم و همدردم باش		پس زن صفتی مکن یکی مردم باش		انکار چه میکنی بیا گر مردی		هم زانوی من دمی درین دردم باش
ای قوم! اگر همدم این مسکینید		ماتم زدهای بر سر من بگزینید		وی جملهٔ ذرّات جهان میبینید		تا حشر به ماتم دلم بنشینید
اندیشهٔ عالمی مرا افتادست		هر جاکه فتد غمی مرا افتادست		چون خوش دارم دلت که تا جان دارم		تنها همه ماتمی مرا افتادست
هر لحظه دل و جان به غمی تازه درند		آواره شده به عالمی تازه درند		گر باشد یک غمم چه غم باشد ازان		یک یک جزوم به ماتمی تازه درند
برخاست دلم چنانکه در غم بنشست		وز شیوهٔ جست و جوی عالم بنشست		از درد دلم یکی بگفتم به جهان		ذرات جهان جمله به ماتم بنشست
گر مملکت درد مسلم بکنم		هر لحظه تماشای دو عالم بکنم		خواهم که هر آن ذرّه که در عالم هست		من بر هر یک هزار ماتم بکنم
در پیشِ نظر این همه میغم ز چه خاست		وین رهگذرِ تیز چو تیغم ز چه خاست		دردا و دریغا که نمیدانم هیچ		کاین چندینی درد ودریغم ز چه خاست
دردی که مرا در دل بی درمان است		یک ذرّه ز دل کم نشود تا جان است		گر دردِ دلِ خلقِ جهان جمع کنند		دردِ دلِ من یک شبه صد چندان است
چون خیل بلا ز پیش و از پس بودم		ناکس باشم اگر دلِ کس بودم		کارِ من دلسوخته آه است همه		گردر گیرد یک آهِ من بس بودم
ره نیست بدان دانه کِشتند مرا		وز قصّهٔ آن خط که نوشتند مرا		گر میبندانم آنکه درمان من است		دانم که ز درد او سرشتند مرا
چون هست غمت غمی دگر حاجت نیست		با خون دلم خون جگر حاجت نیست		گفتم که هزار نوحه گر بنشانم		ماتم زده را به نوحه گر حاجت نیست
ما رندان را حلقه به گوش آمدهایم		ناخورده شراب در خروش آمدهایم		دست از بد و نیک و کفر و اسلام بدار		دُردی در دِه دُردنوش آمدهایم
ما خرقهٔ رسم، از سرانداختهایم		سر را، بَدَلِ خرقه، درانداختهایم		هر چیز که سدِّ راه ما خواهد بود		گر خود همه جان است برانداختهایم
تا دل به غم عشق تو در خواهد بود		دُردی کش و رند و در بدر خواهد بود		بر لوح نوشتهاند کاین بی سر و بن		هر روز به صد نوع بتر خواهد بود
زانگه که مرا عشق تودرکار آورد		بی صبری و بی قراریم بار آورد		تسبیح و ردا صلیب و زنّار آورد		جان برد و ازین متاع بسیار آورد
در عشق تو دین خویش نو خواهم کرد		در ترسایی گفت و شنو خواهم کرد		زنّارِ چهارْ کرد برخواهم بست		دستار به میخانه گرو خواهم کرد
سودای توام بیدل و دین میخواهد		خمّار و خرابات نشین میخواهد		من میخواهم که عاقلی باشم چُست		دیوانگی توام چنین میخواهد
آن رفت که گفتمی من از زهد سخن		اکنون من و دَردِ نو و دُردی کهن		دی سر و بُنِ صومعهٔ دین بودم		و امروز به میخانه شدم بی سر و بن
معشوقه نه سر،‌نه سروری میخواهد		حیرانی و زیر و زَبَری میخواهد		من زاهد فوطه پوش چون دانم بود		چون یار مرا قلندری میخواهد
چون با سرو دستار نمیپردازم		دستار به میخانه فرو اندازم		اندر همه کیسه یک درم نیست مرا		وین طرفه که هر دو کون در میبازم
در عشق بزرگیم به خردی بدهم		وین سرخی روی خود به زردی بدهم		از صافی دین چو قطرهای نیست مرا		سجّاده گرو کنم به دُردی بدهم
ترسابچهای که توبه بشکست مرا		دوش آمد و زلف داد در دست مرا		در رقصِ چهارْ کرد برگشت وبرفت		زنّار چهارْ کرد بر بست مرا
نه در سرِ من سَرِسری بینی تو		نه میل دلم به داوری بینی تو		اینجا که منم نقطهٔ دردی بفرست		تا گمراهی و کافری بینی تو
تا در بُنهٔ خویش مقام است ترا		سودا چه پزی که کارخام است ترا		تا صاف نگردد دلت از هر دوجهان		دُردی خرابات حرام است ترا
تا چند ز زاهد ریائی آخر		دُردی درکش که مردِ مائی آخر		ما را جگر از زهد ریائی خون شد		ای رندِ‌قلندری کجائی آخر
از بس که دلم بسوخت زین کاردرشت		روزی صد ره به دست خود خود را کشت		جامی دو، می مغانه خواه از زردشت		تا باز کنم قبای آدم از پشت
زین دَرد که جز غصهٔ جان میندهد		جز دُردِ قلندری امان میندهد		آن آه به صدق کز قلندر خیزد		در صومعه هیچ کس نشان میندهد
گر زهد کنی سوز وگدازت ببرد		عُجْب آورد و شوق ونیازت ببرد		زنهار به گرد من مگرد ای زاهد		کاین رندِ قلندر از نمازت ببرد
خواهی که ز خود به رایگان باز رهی		فانی شوی و به یک زمان باز رهی		یک لحظه به بازارِ قلندر بگذر		تا از بد و نیک دو جهان باز رهی
خون شد جگرم بیار جام ای ساقی		کاین کار جهان دم است و دام ای ساقی		می ده که گذشت عمر و بگذاشته گیر		روزی دو سه نیز والسلام ای ساقی
از تفِّ دلم می به صباح ای ساقی		جوشیده چو گشت شد مباح ای ساقی		مستی و مُقامری بسی بهتر از آنک		بر روی و ریا کنی صلاح ای ساقی
شمع است و شراب و ماهتاب ای ساقی		شاهد و شرابْ نیم خواب ای ساقی		از خام مگو وین دل پر آتش نیز		بر باد مده بیار آب ای ساقی
همچون من و تو علی الیقین ای ساقی		بسیار فرو خورد زمین ای ساقی		تاکی کنی اندیشه ازین ای ساقی		العیش! که عمر رفت هین ای ساقی
دل گشت ز معصیت سیاه ای ساقی		فریاد زشومی گناه ای ساقی		برگیر به سوی توبه راه ای ساقی		کز عمر بسی نماند آه ای ساقی
هم سبزهٔ سرمست برُست ای ساقی		هم گل به گلاب روی شست ای ساقی		چون یاسمن لطیف را شاخ شکست		کی توبهٔ ما بود درست ای ساقی
چون گل بشکفت در بهار ای ساقی		تاکی نهدم زمانه خار ای ساقی		در پیش بنه صراحی و بر کف جام		با سبز خطی به سبزهزار ای ساقی
تاکی شوم از زمانه پست ای ساقی		زین پس من و آن زلف خوش است ای ساقی		زلف تو به دست باتو دستی بزنیم		زان پیش که بگذرد ز دست ای ساقی
سلطان، تو، به می دهندگی ای ساقی		ما بسته میان به بندگی ای ساقی		ما مردهٔ محنتیم و امروز به تست		جان را ز شراب،‌زندگی ای ساقی
تا کی گوئی ز چار و هفت ای ساقی		تا چند ز چار وهفت تفت ای ساقی		هین قول بگو که وقت شد ای مطرب		هین باده بده که عمر رفت ای ساقی
گل روی نمود از چمن ای ساقی		بلبل ز فراق نعره زن ای ساقی		مَیکش که بسی کشند می بی من و تو		ما روی کشیده در کفن ای ساقی
پر کن شکمی به اشتها ای ساقی		از قافِ قرابه تابهها ای ساقی		خون شد دل من به ابتدا باده بیار		تاتوبه کنم به انتها ای ساقی
تا چند ازین بی خبران ای ساقی		دل کرده سبک، کیسه گران ای ساقی		تا کی ز خصومت خران ای ساقی		بگذر ز جهانِ گذران ای ساقی
هرگز نه جهانِ کهنه نو خواهد شد		نه کارِ کسی به کام او خواهد شد		ای ساقی گر تو میدهی ور ندهی		میدان که سرِ جمله فرو خواهد شد
برخاست دلم، چوباده در خم بنشست		وز طلعت گل هزاردستان شد مست		دستی بزنیم با تو امروز به نقد		زان پیش که از کار فرو ماند دست
وقت است که در بر آشنائی بزنیم		تا بر گل و سبزه تکیه جایی بزنیم		زان پیش که دست و پا فرو بنده مرگ		آخر کم ازانکه دست و پائی بزنیم
ترسم که چو پیش ازین کم از کم نرسیم		با هم نفسان نیز فراهم نرسیم		این دم که دریم پس غنیمت داریم		باشد که به عمر خود بدین دم نرسیم
ای هم نفسان فعل اجل میدانید		روزی دو سه داد خود ز خود بستانید		خیزید و نشینید که خود بعد از این		خواهید به هم نشستن ونتوانید
خوش باش دلا که نیک وبد میبرسد		با خلق جهان داد و ستد میبرسد		شادی و طرب چو نعمت و ناز جهان		چون جمله به مرگ میرسد میبرسد
بر چهرهٔ گل شبنم نوروز خوشست		در باغ و چمن روی دل افروز خوشست		از دی که گذشت هرچه گوئی خوش نیست		خوش باش و ز دی مگو که امروز خوشست
چون پرتو شمع بر شراب است امشب		در طبع دلم میل کباب است امشب		جانا! می ده چه جای خواب است امشب		آباد بران چه آن خراب است امشب!
چون گل بشکفت ساعتی برخیزیم		بر شادی می، ز دست غم بگریزیم		باشد که بهار دیگر ای هم نفسان		گل میریزد ز بار و ما میریزیم
گر سبز خطی است، گوشهای خالی گیر		بر مفرش سبزه، رو، کَمِ قالی گیر		اندیشهٔ حال زیر خاکت تا کی		عمر تو چو باد میرود حالی گیر
بر آب روان و سبزه ای شمع طراز		می در ده و توبه بشکن و چنگ بساز		خوش باش که نعره میزند آب روان		میگوید رفتم که دگر نایم باز
مهتاب به نور دامن شب بشکافت		میخور که دمی خوشتر ازین نتوان یافت		خوش باش و بیندیش که مهتاب بسی		خوش بر سر خاک یک به یک خواهد تافت
چون عهده نمیکند کسی فردا را		یک امشب خوش کن دلِ پر سودا را		مینوش به نور ماه ای ماه که ماه		بسیار بتابد که نیابد ما را
ای دل چو درین راه خطرناک شوی		از کار زمین و آسمان پاک شوی		مهتاب بتافت، آسمان سیر ببین!		زان پیش که در زیر زمین خاک شوی
بر روی گل از ابر گلاب است هنوز		در طبع دلم میل شراب است هنوز		در خواب مشو چه جای خواب است هنوز		جانا! می ده که ماهتاب است هنوز
دل گرچه ز عمر پیش خوردی دارد		می ده که دلم هنوز گردی دارد		بر زردی آفتاب دَر دِه می سرخ		کاین زردی آفتاب دردی دارد
روزی که بود روز هلاک من و تو		از تن برهد روانِ پاک من و تو		ای بس که نباشیم وزین طاق کبود		مه میتابد بر سر خاک من و تو
ساقی به صبوحی می ناب اندر ده		مستان شبانه را شراب اندر ده		مستیم و خراب در خرابات فنا		آوازه به عالم خراب اندر ده
مائیم به عقل ناصواب افتاده		دل از شر و شور در شراب افتاده		آزاد ز ننگ و نام سر بر خشتی		در کنج خرابات خراب افتاده
خواهی که غم از دل تو یک دم بشود		میخور که چو می به دل رسد غم بشود		بگشای سر زلف بتان، بند ز بند،		زان پیش که بند بندت از هم بشود
گل جلوه همی کند به بستان ای دوست		دریاب چنین وقت گلستان ای دوست		بنشین چو ز هر چه هست برخواهی خاست		روزی دو ز عیشْ داد بستان ای دوست
بشکفت گل تازه به بستان ای دوست		بر زمزمهٔ هزار دستان ای دوست		میدان به یقین که تو بدین دم که دری		گر جهد کنی رسید نتوان ای دوست
آن لحظه که از اجل گریزان گردیم		چون برگ ز شاخ عمر ریزان گردیم		عالم ز نشاط دل به غربال کنید		زان پیش که خاکِ خاک بیزان گردیم
جانا گل بین جامهٔ چاک آورده		وز غنچه صباش بر مغاک آورده		می خور که صبا بسی وزد بی من و تو		ما زیر کفن روی به خاک آورده
چون صبح دمید ودامن شب شد چاک		برخیز و صبوح کن چرائی غمناک		می نوش دمی که صبح بسیار دمد		او روی به ما کرده و ما روی به خاک
صبح از پس کوه روی بنمود ای دوست		خوش باش و بدان که بودنی بود ای دوست		هر سیم که داری به زیان آر که عمر		چون درگذرد نداردت سود ای دوست
هر روز برآنم که کنم شب توبه		وز جام پیاپی لبالب توبه		و اکنون که شکفت برگ گل برگم نیست		در موسم گل ز توبه یارب توبه
می خور که فلک بهر هلاک من و تو		قصدی دارد به جان پاک من و تو		بر سبزه نشین که عمر بسیار نماند		تا سبزه برون دمد ز خاک من و تو
زان آتشِ تر که خیمه برکِشت زنند		شاید که درین دل چو انگشت زنند		تا از سر درد گِل کنم خاک ز اشک		زان پیش که از کالبدم خشت زنند
مهتاب افتاد در گلستان امشب		گل روی نمود سوی بستان امشب		در ده می گلرنگ که مینتوان خفت		از مشغلهٔ هزار دستان امشب
مائیم به میخانه شده جمع امشب		داده به سماع مطربان سمع امشب		برخاسته ازدو کون و خوش بنشسته		با شاهد و با شراب و با شمع امشب
جانا! می ده که با دلی غمناکم		تا می زغم جهان بشوید پاکم		هین باده! که سبزه آمد از خاک پدید		زان پیش که ناپدید گردد خاکم
زهرست غم این دل غمناک همه		جانا! می ده که هست تریاک همه		می ده به لب کشت که بسیار نماند		تا کشت کنند بر سر خاک همه
این نوحه که از چنگ کنون میآید		تا کی گویی که بوی خون میآید		وین نالهٔ زارِ نای در وقت بهار		گوئی که ز گور من برون میآید
مائیم و میی و مطربی مشکین خال		بی هجر میسَّر شده ایام وصال		با سیمبری نشسته در باد شمال		زین آب حرام خون خود کرده حلال
برخیز که ماه میزند خیمه ز شب		خورشید همی رود سراسیمه ز شب		شمع آر و شراب و نُقل و خندان بنشین		کاندر شکند تمام یک نیمه ز شب
برخیز که کار ما چو زر خواهد شد		اسبابِ شراب مختصر خواهد شد		بشتاب که بر پُشتی رویت خورشید		خوش خوش به دهان شیر در خواهد شد
یک دم به طرب بادهٔ خوش لَوْن دهید		فارغ ز فساد و ایمن از کَوْن دهید		تا غرقه شود در آب فرعونِ هوا		فرعَوْنی مَی به دست فرعَوْن دهید
دل در غم همدمی بفرسود و نیافت		میجست مراد و مینیاسود و نیافت		فرمان بر و باده خور که عمری است که دل		در آرزوی چنین دمی بود و نیافت
تا چند درین مقام بیدادگران		روزی به شبی شبی به روزی گذران		هین کاسهٔ می! که عمر در بیخبری		از کیسهٔ ما میرود ای بیخبران!
مخموران را پیالهٔ می در ده		بر نعرهٔ چنگ و نالهٔ نی در ده		ای ساقی! اگر جام سراسر بنماند		بر دُرد زن و جام پیاپی در ده
جانا! می خور که چون گل تازه شکفت		بلبل ره خارکش کنون خواهد گفت		تنها منشین و شمع منشان که بسی		تنهات به خاک تیره میباید خفت
چون جلوهٔ گل ز گلستان پیدا شد		بلبل به سخن درآمد و شیدا شد		در جام بلور کن می لعل که باغ		از مروارید ابر چون مینا شد
ای ترک قلندری شرابی در ده		جامی دو، می، از بهر خرابی در ده		وین بستهٔ حرص عالم فانی را		زان پیش که خاک گردد آبی در ده
برخیز که گل کیسهٔ زر خواهد ریخت		ابرش به موافقت گهر خواهد ریخت		گر زر داری بریز چون خاک و بخور		کز روی تو زر به خاک درخواهد ریخت
چندان که نگاه میکنم هر سوئی		از سبزه بهشت است و ز کوثر جویی		صحرا چو بهشت شد ز دوزخ کم گوی		بنشین به بهشت با بهشتی رویی
بنگر ز صبا دامنِ گل چاک شده		بلبل ز جمال گل طربناک شده		در سایهٔ گل نشین که بس گل که ز باد		بر خاک فرو ریزد و ما خاک شده
گل بین که به غنج و ناز خواهد خندید		بر عالم پر مجاز خواهد خندید		صد دیده بباید که بر او گرید زار		آندم که زغنچه باز خواهد خندید
ابری که رخ باغ کنون خواهد شست		گل را به گلاب بین که چون خواهد شست		گل میآید با قدحی خون در دست		از عمر مگر دست به خون خواهد شست
از دست گلابگر گل عشوه پرست		در پای آمد چنانکه بر خاک نشست		گل خون شد و از درد به بلبل میگفت		«آخر به چنین خون که بیالاید دست»
با گل گفتم چو یوسفِ کنعانی		در مصرِ چمن تُرا سزد سلطانی		گل گفت که من صد وَرَقم در هر باب		خود یک وَرَقست این که تو بر میخوانی
بلبل که به عشق یک هم آواز نیافت		همچون تو گلی شکفته در ناز نیافت		گل گرچه به حسن صد وَرَق داشت ولیک		در هیچ وَرَق شرحِ رخت باز نیافت
بلبل همه شب شرحِ وصالت میخواند		مه طلعت خورشیدِ کمالت میخواند		گل پیش رخِ تو صد وَرَق بازگشاد		وز هر وَرَق آیتِ جمالت میخواند
گل بین که بر اطراف چمن مینازد		وز سوی دگر سرو و سمن مینازد		هر گل که به ناز باز خندید چو صبح		از حسن تو یا ز شعرِ من مینازد
نی حال من و تو ماهوش میگوید		بشنو که درین فصل چه خوش میگوید		گل نیز چو در خارکشی افتادست		بلبل همه راه خارکش میگوید
گل بی سر و پای خویشتن میانداخت		خود را به میان انجمن میانداخت		از رشک رخت به خاک ره میافتاد		پس خاک به دست با دهن میانداخت
چون برگِ گلت بدید گلبرگِ طری		شق کرد قَصَب به دست بادِ سحری		شد تا به برِ گلابگر جامه دران		از شرم رخت در آتش افتاد و گری
در پیش رخ تو آفتاب افسانهست		در جنبِ لبت جام شراب افسانهست		چون گل بشکفت و رونقِ روی تو دید		از شرمِ تو آب شد، گلاب افسانهست
گل بین که گلابِ ابر میدارد دوست		وز خنده چو پسته مینگنجد در پوست		تا بادِ صبا بر سرِ گل مُشک افشاند		مینازد از آن باد که اندر سرِ اوست
گل گفت که رفتنم یقین افتادست		یک یک ورقم فرا زمین افتادست		از عمرِ عزیز اگرچه صد برگم من		بی برگ فتادهام، چنین افتادست
گل گفت اگرچه ابر صدگاهم شُست		آن دست همی ز عمر کوتاهم شُست		بلبل بر گل ازین سخن زار گریست		یعنی همه روز خون به خون خواهم شُست
گل گفت که دست زرفشان آوردم		خندان خندان سر به جهان آوردم		بند از سرِ کیسه برگرفتم رفتم		هر نقد که بود با میان آوردم
گل گفت که تا روی گشادند مرا		هم بر سر پای سر بدادند مرا		هر چند لطیفِ عالمم میخوانند		بنگر تو که چه خار نهادند مرا
گل گفت که تا چشم گشادند مرا		دیدم که برای مرگ زادند مرا		هر چند که صد برگ نهادند مرا		بی برگ به راه سر بدادند مرا
گل گفت کسم عمر به دریوزه نداد		دادِ دلِ من گنبدِ فیروزه نداد		ایام اگر چه داد صد برگ مرا		چه سود که برگِ عمر یک روزه نداد
گل گفت ز رخ نقاب باید انداخت		جان در خطر عذاب باید انداخت		چون در آتش گلاب میباید شد		ناکامْ سپر بر آب باید انداخت
گل گفت که گه زخم زند صد خارم		گه باد به خاک ره فشاند خوارم		گه مردِ گلابگر بر آتش نهدم		آخر منِ غم کش چه جنایت دارم
گل گفت مرا خون جگر خواهد ریخت		بر خاک رهم کنار زر خواهد ریخت		ای ابر! بیا و آب زن بر رویم		کآبِ رخ من گلابگر خواهد ریخت
گل گفت که چند اوفتم در پستی		بیرون تازم با سپری از مستی		تا غنچه بدو گفت سپر میچکنی		انگار که چون من کمری بر بستی
گل گفت نقاب برگشادیم و شدیم		از دست به دسته اوفتادیم و شدیم		چون عمر وفا نکرد هم بر سرِ پای		ما دستهٔ خویش باز دادیم و شدیم
گل گفت چنین که من کنون میآیم		حقا که خلاصهٔ جنون میآیم		شاید اگر آغشتهٔ خون میآیم		چون از رحمِ غنچه برون میآیم
گل گفت کسم هیچ فسون مینکند		درمان من غرقه به خون مینکند		زین پای که من بر سر آتش دارم		کس خار گلابگر برون مینکند
گل گفت گلابگر چو تابم ببرد		در زیرِ جُلَیلِ غنچه خوابم ببرد		من میشکفم گلابگر میآید		تا بر سرِ آتش همه آبم ببرد
گل گفت که با گلابگر هر سحری		اول پیکان نمودم آخر سپری		چون جنگ نداشت سود زر بر کفِ دست		بنمودمش و نکرد این هم اثری
گل گفت منم فتاده صد کار امروز		در آتش و خون مانده گرفتار امروز		چه بر سر آتشم نشانید آخر		در پای تمامست مرا خار امروز
گل گفت چو نیست هفتهای روی نشست		از کم عمری پشت امیدم بشکست		هر چند چو آتشم بدین سیرآبی		بر خاک فتاده میروم باد به دست
گل گفت ز تفِّ دل عرق خواهم کرد		زر از پی عمر بر طبق خواهم کرد		چون مینالد بلبل عاشق بر من		شک نیست در آن که جامه شق خواهم کرد
گل بر سر پای غرقهٔ خون زانست		کاو روز دویی درین جهان مهمانست		پیکان در خون عجب نباشد دیدن		در غنچه نگر که خونِ در پیکان است
یارب صفت رایحهٔ نسرین چیست		این روح ریاحین چمن چندین چیست		گر مصحف حسن نیست گلبرگ لطیف		پس بر ورقش دَه آیهٔ زرّین چیست
افکند گلابگر ز بیدادگری		صد خار جفا در ره گلبرگ طری		گل گفت آخر کنار پُر زر دارم		تو سنگدلم بینی و بازم نخری
بلبل به سحرگه غزلی تر میخواند		تا ظن نبری کان غزل از بر میخواند		از دفتر گل باز همی کرد ورق		وز هر ورقش قصّهٔ دیگر میخواند
زین شیوه که اکنون گل تر میخیزد		از بلبل مست ناله بر میخیزد		در مدت یک هفته به صد دست بگشت		زان هر نفس از دست دگر میخیزد
تاگل ز گریبان چمن سر بر کرد		بلبل هر دم مشغلهٔ دیگر کرد		چون خندهٔ گل ز غنچه بس زیبا بود		در تاخت صبا و دهنش پر زر کرد
ای گل به دریغِ عمر دل پُر خون کن		ور ماتم خویش میکنی اکنون کن		وی صبح چو عمر گل به یک دم گرو است		آن دم بزن و از گروش بیرون کن
گرچه گل تر درآمدن سر تیز است		چه سود که در وقت شدن خونریز است		تاروی نمود گل همی پشت بداد		دردا که وصال گل فراق آمیز است
میریخت گل و ز خاک مفرش میکرد		وز بیم شدن سینه پُر آتش میکرد		دردا که چو بیوفایی عمر بدید		نابرده شبی به روز، شب خوش میکرد
بشکفت به صد هزار خوبی گل مست		وز رعنایی جلوه گری در پیوست		وآخر چو ندید در جهان جای نشست		ننشست ز پای و میبشد دست به دست
غنچه که چو پسته لب شود خندانش		از کم عمری بر لبش آمد جانش		چون نیست به جز نیست شدن درمانش		خون میبچکد به درد از پیکانش
با گل گفتم که داد بستان و برو		آب رخ خود خواه ز باران و برو		گل گفت که برمن ابر از آن میگرید		یعنی که بشوی دست از جان و برو
بلبل سخنی گفت به گل آهسته		یعنی که بپیوند بدین دلخسته		گل گفت آخر در که توانم پیوست		بشکفتن من ریختن پیوسته
گل گفت که در خاک چرا ننشینم		چون از زر خود دست تهی می‌بینم		زر بر کف دست داشتم باد بریخت		در خاک فتادهام زرم میچینم
بلبل به سحر نعره زنان میآشفت		وز غنچهٔ سر تیز حدیثی میگفت		چون غنچه درون پوست زر داشت نهفت		در پوست نگنجید و ز شادی بشکفت
در غنچه نگاه کن که چون میجوشد		پیکانش نگر که همچو خون میجوشد		بلبل سرِپیکانش به منقار بسفت		خون از سرِ پیکانش برون میجوشد
چون شور ز گل در دل بلبل افتاد		در هر رگ او هزار غلغل افتاد		از باد صبا شور ز عالم برخاست		وز گریهٔ ابر خنده بر گل افتاد
گل قصّهٔ بی خویشتنی خواهد گفت		و افسانهٔ شیرین سخنی خواهد گفت		گل کیست به طفلی دهنی پُرآتش		موسی است مگر او«اَرِنِی» خواهد گفت
با گل گفتم چو چشم آن میدارم		کز خندهٔ تو گشاده گردد کارم		گل گفت چو ابر گرید آید زارم		کز خندیدن ریختن آرد بارم
بشکفت گل و رونق شمشاد ببرد		آرام دل بنده و آزاد ببرد		بلبل گل را جملهٔ شب دم میداد		تا لاجرمش زان همه دم باد ببرد
گل از پی عمری به طلب میآید		از پردهٔ غنچه زین سبب میآید		گل نیست که آن غنچه نمود از پیکان		جان است که غنچه را به لب میآید
گل عمر بسی کرد طلب پس چه کند		آورد ز غنچه جان به لب پس چه کند		بلبل سبقی از ورق گل میخواند		تکرار همی کند به شب پس چه کند
با گل گفتم که با چنین عمر که هست		انگار که نیست رخت بر باید بست		گل گفت چو نیست در جهان جای نشست		هم بر سر پای میروم دست به دست
گل بین که به صد غنج و به صدناز رسید		وز غنچهٔ سرکش به صد اعزاز رسید		رازی که صبا به گوش گل درمیگفت		امروز به بلبل آن همه باز رسید
تا پرده ز روی گلِ تر باز افتاد		بلبل با گل همدم و همراز افتاد		ناآمده گویی به سرانجام رسید		زین شیوه که کار غنچه آغاز افتاد
آن نقد نگر که در میان دارد گل		یعنی که کنار زرفشان دارد گل		گل میخندد که زعفران خورد بسی		شک نیست در آن که زعفران دارد گل
ای صبح به یک نَفَس سبق چون بُردی		روشن به شبِ تیره شبیخون بُردی		دعوی کردی که صادقم دم دادی		کاذب بودی به خنده بیرون بُردی
ای صبح چو امشب تو ز اهلِ حَرَمی		هندوی توام، مباش ترکی عجمی		زنهار مَدَم که در دل آتش دارم		آتش گردم گر بدمد صبح دمی
ای صبح به جز نام تو را صادق نیست		زیرا که دلت چون دلِ من عاشق نیست		چون تو ز خورشید پشت گرم میداری		با خنده دم سرد بهم لایق نیست
ای صبح قدم به جایگه بایدداشت		در بحر فلک دم پگه باید داشت		گر در تابد ز صدقِ تو خورشیدت		چون غوّاصان دست نگه باید داشت
ای شب مزن از ستاره چندینی جوش		خفاش بسیست نور و ظلمت در پوش		وی صبح گر آفتاب داری در دل		چون همنفسِ تو کاذب افتاد خموش
ای صبح اگر دم به هوس خواهی زد		از همدمی کدام کس خواهی زد		عمریست که تا همنفسی یافتهای		آن هم برود تاکه نفس خواهی زد
بیهمدم اگر دمی زنی نقصان است		زیرا که تو را همدم مطلق جان است		چون صبح نیافت همدمی در همه عمر		دم گر چه به صدق میزنی تاوان است
چون هم نفسِ همه کسی هر جاییست		پس هم نفست خموشی و تنهاییست		در صدق ز صبح نیستی روشنتر		اول که نفس زند دوم رسواییست
ای صبح اگر از پرده عَلَم خواهی زد		بی تیغ مرا سر چو قَلَم خواهی زد		زان سِر که میان من و یار است امشب		دم نتوان زد چرا تو دم خواهی زد
وقت است که ساقی سرِ می بگشاید		مطرب ره چنگ و دم نی بگشاید		تاروی چو خورشیدِ تو نَبْوَد به صبوح		کارم به کلیدِ صبح کی بگشاید
آوازِ خروس صبح در سمع افتاد		آتش ز فروغ باده در شمع افتاد		برخیز و صبوح کن که چون ابرِ بهار		از خندهٔ صبح گریه بر جمع افتاد
ای صبح مرو دم پراکنده مزن		گر تیغ کشی بر من افکنده مزن		از هر مژه سیلی دگرم میریزی		آبت ببرد گریهٔ من، خنده مزن
ای صبح چرا اسبِ ستیز انگیزی		یعنی به دمی آتشِ تیز انگیزی		گر دم زنی امشب که شبِ خلوتِ ماست		همچون دمِ صور رستخیز انگیزی
ای صبح مرا به صد عذاب اندازی		کرجست طلب در آفتاب اندازی		از گریهٔ من همه جهان آب گرفت		گر خنده زنی سپر بر آب اندازی
دوش از برِ من یار گریزان میرفت		ناکرده صبوح صبح خیزان میرفت		صبح از لبِ او خنده زنان میآمد		شب از چشمم ستاره ریزان میرفت
ای صبح اگر عزیمتِ خنده کنی		حالم چو جمالِ خویش فرخنده کنی		دایم چو تویی همدم عیسی در دم		تا بوکه دل مردهٔ من زنده کنی
ای صبح هنوز ماهتاب است، مخند		در شیشهٔ ما یقین شراب است، مخند		در تیغ نهاده‌ای قلم میخندی		چون جای تو تیغ آفتاب است، مخند
ای شب تو طریقِ زلفِ جانان داری		یعنی نتوان گفت که پایان داری		ای صبح مرا جان به لب آمد امشب		آخر نَفَسی بزن اگر جان داری
ای صبح دمی به خنده بگشای لبی		تا باز رهم من از چنین تیره شبی		چون از خورشید در دل آتش داری		گر درگیرد دَمِ تو نَبْوَد عجبی
تا کی ز شبِ دراز گریان گردم		در تاریکی چو زلفِ جانان گردم		گر زنگی شب، چو صبح، خندان گردد		من چون زنگی سپید دندان گردم
ای صبح! مدم، مخند و مپسند آخر		یک روز لب از خنده فرو بند آخر		من میگریم که امشبی روز مشو		تو بر دَمِ بامداد تا چند آخر
ای صبح! چو دیدی بر من سیم تنی		بر عشرت ما خنده زدی بی دهنی		گر من بخرید می دمت از کاذب		بفروختیی همه جهان بر چو منی
امشب ز دمیدن تو ترسم ای صبح		وز تیغ کشیدن تو ترسم ای صبح		چون در پس پرده یار با ما بنشست		از پرده دریدن تو ترسم ای صبح
امشب که دمی هم نفس جانانم		سرمایهٔ عمر این نفس میدانم		ای صبح، چو از دم آتش افزون گردد		گر در دمی، آتش بزنی در جانم
امشب اگر از تو بی قراری نرود		از روز دگر سفیدکاری نرود		من زلف دراز تو به شب پیوندم		کز روی تو صبح را به یاری نرود
امشب چه شود که لب ببندی ای صبح		درد من و یارم نپسندی ای صبح		چون بر سر ما شمع بسی میگرید		شاید که تو نیز برنخندی ای صبح
ای چرخ ز دریوزهٔ تو میگریم		وز خرقه پیروزهٔ تو میگریم		وی صبح چو بر همه جهان میخندی		از خندهٔ هر روزهٔ تو میگریم
صبحا! ندمی تو تا که بندی نکنی		یک روز دوای دردمندی نکنی		چون شمع مرا گریهٔ هر شب بس نیست		گر هر روزیم ریشخندی نکنی
امشب بر ماست آن صنمِ جان افروز		ای صبح! مشو روز و مرا جان بمسوز		گرچه همه شب به لطف زاری کردم		هم بر دم بامدادی ای صبح امروز
ای صبح!‌اگر تو یاریی خواهی کرد		آنست که پرده داریی خواهی کرد		من خود ز سیه گری شب میترسم		تو نیز سفیدکاریی خواهی کرد
ای صبح! امشب علاج دیگر نبرم		گر دست به زلف آن سمن برنبرم		با هر سرِ موی او سری دارم من		چندین سر اگر تیغ کشی سر نبرم
ای صبح! هزار پرده در پیش انداز		وان جمله بدین عاشق دل ریش انداز		امشب شب خلوت است ما را بمژول		هر تیغ که برکشی سر خویش انداز
ای صبح! اگر بلندیت هست امشب		از بهر خدا که صبر کن پست امشب		تا دور ز رویت من سرمست امشب		در گردنِ مقصود کنم دست امشب
ای صبح! اگر طلوع خواهی کردن		در کشتن من شروع خواهی کردن		حقا که اگر رنجه شوی ز آه دلم		از نیمهٔ ره رجوع خواهی کردن
ای صبح! مخند امشب و لب بر لب باش		با عاشقِ دلسوخته هم مذهب باش		چون یار بر من است تا روز امشب		یک روز مدم گو همه عالم شب باش
امشب که مرا نه تاب و نه تب بودست		با یار به هم جامِ لبالب بودست		ای صبح! در آن کوش که امشب ندمی		زیرا که مرا روز خود امشب بودست
ای صبح! جهان فروز عالم تو نیی		در خنده زدن شکرفشان هم تو نیی		چون نیست تُرا یک صفت همدم من		دم درکش و دم مده که همدم تو نیی
جانم به مرادِ دل رسیدست امشب		بر سیم بری سری کشیدست امشب		ای صبح! مکن مرا مگریان و مخند		کآرام دل من آرمیدست امشب
گر صبح شبی واقعهٔ من دیدی		در پرده شدی پردهٔ من نَدْریدی		ور دم نزدی یک سخنم نشنیدی		تا حشر دمش فرو شدی نَدْمیدی
آن شب که بود وصال جان افروزم		من جملهٔ شب حیلهگری آموزم		از هر مژه سوزنی کنم تا شب را		بر صبحدم روز قیامت دوزم
دوش آن بت مستم به طلب آمده بود		شب خوش میکرد آن که به شب آمده بود		چه سود که چون صبح وصالش بدمید		جانم به وداع تن به لب آمده بود
دوش آمد و گفت چند جانت سوزم		وقت است که امشبیت جان افروزم		دردا که هنوز در دهن داشت سخن		خود صبح برآمد و فرو شد روزم
چندان که به ناله میگشایم لب را		وز بیخوابی میشمرم کوکب را		خود روز پدید نیست یا رب چه شب است		کامشب گویی روز فروشد شب را
گر زلفِ بتم نیی تو ای شب بسر آی		تا کی ز درازی تو کوتاهتر آی		وی صبح اگر از دل کُهْ میندمی		یعنی که ز سنگ آخر از پرده برآی
بس آب که بگذشته ز سر از تو مراست		بس آتش و خون که در جگر از تو مراست		در عشق تو یکتا صفتم لیک چو شمع		در هر تویی سوز دگر از تو مراست
با عشق تو جان خویش در خواهم باخت		با گریه بهم خون جگر خواهم باخت		گر میگریم چو شمع زیبنده مراست		کز هر اشکی سری دگر خواهم باخت
ای در سر ذرّه ذرّه سودا از تو		چون ذرّه هزار بی سر و پا از تو		مردی باید چو شمع دل پُر آتش		وآنگاه چو شمع پای بر جا ازتو
تا چند ز سودای تو در سوز و گداز		چون شمع آرم به روز شبهای دراز		تا کی ز تو بازمانم ای شمع طراز		مانندهٔ طفل تشنه از پستان باز
خونی که ز تو درجگرم میگردد		میجوشد و گردِ نظرم میگردد		چون شمع هزار اشک سرگردانی		بر رخ ریزم که بر سرم میگردد
جان پیش رخت نثار خواهم آورد		دل در غمت استوار خواهم آورد		چون شمع سری هزار خواهم آورد		پیشت همه در کنار خواهم آورد
گه عشق توام چو شمع گرینده کند		گه چون صبحم با لب پُر خنده کند		چون صبح اگرم زنده کنی زنده شوم		گردن زدنم پیش رخت زنده کند
در عشق تو از نفع و ضرر نندیشم		چون شمع ز سوزِ پا و سر نندیشم		چون هیچ دگر نیست مرا جز غم تو		تا هست غمت چیزِ دگر نندیشم
جان روی دل افروزِ تُرا باید داشت		دل ناوک دلدوزِ تُرا باید داشت		چون شمعم اگر هزار سر خواهد بود		آن چندان سرسوزِ تُرا باید داشت
دل شمع تو شد به یک نفس مرده شود		ور زنده شود جان به لب آورده شود		اشکی که ز سوز میفشانم چون شمع		باز از دم سرد بر رخ افسرده شود
تن جز به هوای تو قدم مینزند		جان جز به ثنای تو قلم مینزند		بیچاره دلم که همچو شمعی همه شب		میسوزد و میگرید ودم مینزند
ای جان و دلم به جان و دل مولایت		از جای شدم ز عشق یک یک جایت		تو شمعِ منی و منْت پروانه شدم		جز سوخته سر میننهم بر پایت
بر خویش بسی چو شمع بگریستهام		تا بی تو چرا به خویش نگریستهام		بی سوز تو چون شمع فرو مردم من		چون شمع مگر ز سوز میزیستهام
کارم که چو زلف تو مشوش دارم		از دست بشد چگونه دل خوش دارم		گر چون شمعم پای بر آتش چه عجب		زیرا که چو شمع سر در آتش دارم
ای رفته به آسمان نفیرم بی تو		یک لحظه قرار مینگیرم بی تو		تو شمع منی بیا و میسوز مرا		کان دم که نسوزیم بمیرم بی تو
هر لحظه در آتشِ غمم اندازی		ور ناله کنم در عدمم اندازی		چون شمع اگر زار بگریم بر خویش		در حال سر اندر قدمم اندازی
از آتشِ عشق چون تو جان افروزی		چون شمع نفس نمیزنم بی سوزی		عمری است که بی تو جان من میسوزد		آخر بر من دلت نسوزد روزی
ای کاش هزار موی بشکافتمی		وز تو سرِ یک موی خبر یافتمی		گر عشق رخِ تو نیستی آتشِ صِرف		چون شمع کی از سوزِ تو سر تافتمی
آن دل که چو موم نرمم آمدبی تو		از بس که بسوخت شرمم آمد بی تو		تادیدهام از دور تُرا شمع توام		زان در دهن آب گرمم آمد بی تو
در راه غمِ تو جسم و جوهر بنماند		ره محو شد و رهرو و رهبر بنماند		من راه چگونه گیرم از سرکه چو شمع		تا راه به پای برده شد سر بنماند
جان بر گرهِ زلفِ تو آموخته گیر		بی روی تو چشم از دو جهان دوخته گیر		دل را که چو پروانه به پای افتادست		چون شمع اگر بسر برم سوخته گیر
از بس که ز غم سوختم ای شمع طراز		چون شمع ز تو سوخته میمانم باز		کوتاه کنم سخن که مینتوان گفت		غمهای دلم مگر به شبهای دراز
تادور فتادهام از آن نادره کار		دل گشت به صد پاره و صد شد به هزار		من چون شمعم که در فراقِ رخِ یار		شب میسوزم به روز میمیرم زار
دل در غم عشقِ دلفروزم همه شب		وز آتش دل میان سوزم همه شب		هستم چو چراغ مرده تا شب همه روز		وز سوز چو شمع تا به روزم همه شب
تا آتشِ عشقِ او برافروخت مرا		در اشک چو شمع غرقه میسوخت مرا		عمری میگفت رخ به تو بنمایم		چون رخ بنمود دیده بر دوخت مرا
در عشق چو شمع من به سوزم زنده		در سوز بروی دلفروزم زنده		امشب همه گردِ من درآیند به جمع		زیرا که چو شمع تا به روزم زنده
تا روی به روی دلفروز آوردیم		چون شمع گداختیم و سوز آوردیم		بس شب که میان جمع اندوهگنان		چون شمع به صد سوز به روز آوردیم
هر دل که ره چنان جمالی یابد		گر خورشیدی بود زوالی یابد		با هجر بساختم که پروانه ز شمع		ناکام بسوزد چو وصالی یابد
با دل گفتم که راه دلبر گیرم		چون راه به پای شد ز سر درگیرم		واکنون که چو شمع ره به پای آوردم		در سوز بمُردم چه ره از سر گیرم
امشب به صفت شمع دلفروزم من		میگریم و میخندم و میسوزم من		ای صبح بدم که عمر شب خوش کندم		زیرا که چو شمع زنده تا روزم من
خورشید ز سوزِ من سراسیمه بسوخت		مه را ز طنابِ آه من خیمه بسوخت		چون شمع تنم بماند دانی که چه بود		یک نیمه در اشک رفت و یک نیمه بسوخت
تا چند قفا ز نیک و بد خواهم خورد		خونابهٔ خصم بی خرد خواهم خورد		بر سفرهٔ سفلهای اگر بنشینم		چون شمع بر آن سفره ز خود خواهم خورد
زین کار که در گردنِ من خواهد بود		آتش همه در خرمنِ من خواهد بود		با سر نتوانم که زیم زانکه چو شمع		سر بر تنِ من دشمن من خواهد بود
چون عین بریدگی بود دوختنم		پس بی خبریم به ز آموختنم		چه سود چو شمع اول افروختنم		چون خواهدْ بود آخرش سوختنم
شمعم که خوشی میان سوزم بکُشند		گر بهتر و گر بتر فروزم بکُشند		گر شمع نیم چرا به هر جمع مرا		شب میسوزند تا به روزم بکُشند
شمعم که غذای من ز من خواهد بود		در چنبر حلقِ من رسن خواهد بود		کس را چه گناه کاین همه سوز و گداز		چون شمع مرا ز خویشتن خواهد بود
شمعم که چنین زار و نزار آمدهام		در سوختن و گریهٔ زار آمدهام		از اشک نمیرد آتشِ من همه شب		چون شمع ز آتش اشکبار آمدهام
گر میسوزم مرا مکن چندین عیب		کاتش دارم چو شمع دایم در جیب		زان میسوزم مدام تابوکه چو شمع		تن را در جان گدازم و جان در غیب
گفتی چه کنم تا شب من گردد روز		وز نورِ سوادِ فقر گردم فیروز		یک شمع اندیش هر دو عالم وانگه		گر آتشِ عشق داری آن شمع بسوز
دانی تو که شمع را چرا افروزند		تا کشتنش و سوختنش آموزند		چون آتش سوزنده غیب است بسی		چیزی باید که دایمش میسوزند
ای دل دیدی که هر که شد زنده بمُرد		جاوید خدای ماند ار بنده بمُرد		جان آتش و تن چوموم شمع است مرا		چون موم بسوخت آتش سوزنده بمُرد
امروز منم عهد مصیبت بسته		برخاسته دل میان خون بنشسته		چون شمع تنی سوخته جانی خسته		امید گسسته اشک در پیوسته
مائیم ز غم سوخته خوش خوش چون شمع		وز گریهٔ پیوسته مشوش چون شمع		نایافته نور صدق یک دم چون شمع		گم کرده سررشته درآتش چون شمع
در خفیه بسوختم بسی بی آتش		هرگز که چنین سوخت کسی بی آتش		آن میخواهم چو شمع در عمر دراز		کز سینه برآرم نفسی بی آتش
چون نیست نصیبِ من به جز غمخواری		موجود برای غم شدم پنداری		چون شمع اگر تنم بسوزد صد بار		یک ذرّه ز پروانه نجویم یاری
تا چند روم که این ره کوته نیست		وز هر سویی که راه جویم ره نیست		چون شمع میان آب و آتش شب و روز		میسوزم و کس ز سوز من آگه نیست
پیوسته ز عشق جان و تن میسوزم		در درد فراق خویشتن میسوزم		من خام طمع به صد هزاران زاری		چون شمع میان پیرهن میسوزم
سر رفت به باد و من کله میدارم		چشمم بشد و گوش به ره میدارم		در گریه و در گداز مانندهٔ شمع		میسوزم و خویش را نگه میدارم
چون صبح به خنده یک نفس خرسندم		چون ابر به گریه نیست کس مانندم		با خنده و گریهٔ کسم کاری نیست		بر خود گریم چو شمع و برخود خندم
شمعم که ز خود نهان فرو میگریم		میخندم و هر زمان فرو میگریم		بر گریهٔ من چو هیچ کس واقف نیست		خوش خوش به درون جان فرو میگریم
ما بحرِ بلا پیش گرفتیم و شدیم		قربان گشتن کیش گرفتیم و شدیم		چون اشک به پای اوفتادیم به درد		چون شمع سرِ خویش گرفتیم و شدیم
شمعم که حریف آتشم میآید		وز اشک همه پیش کشم میآید		در سوز مصیبت فراقِ تو چو شمع		بر خویش گریستن خوشم میآید
هر لحظه مرا چو شمع سوز افزون شد		وز گریه کنارم چو شفق پُر خون شد		در عشق کسی درست آید که چو شمع		از پای درآمد و به سر بیرون شد
داری سرِ عشق کار از سردرگیر		گر مست نیی خمار از سر درگیر		ور نرم نشد چو موم این رمز تُرا		چون شمع هزار بار از سر درگیر
تا هیچ چو شمعت سر و کار خویش است		گردن زدنی بهر سرت در پیش است		چه سود به یک پای ستاده چون شمع		زیرا که هزار سر چو شمعت بیش است
گر عیاری خشک و ترت سوختنی است		ور طیاری بال و پرت سوختنی است		سر در ره عشق باز زیرا که چو شمع		تا خواهد بود یک سرت سوختنی است
تا تو به بلای عشق تن در ندهی		هرگز نرسی به وصل آن سروسهی		میسوز چو شمع و صبر میکن در سوز		آخر چو بسوزی برهی یانرهی
گر هست دلت سوختهٔ جان افروز		از شمع میانِ سوختن عشق آموز		شبهای دراز ماهتابی چون روز		چون شمع نخفت میگری و میسوز
ای آن که دل زندهٔ تو مُرد از تو		ناخورده ز صافِ عشق یک دُرد از تو		عمری است که علمِ شمع میآموزی		چه سود که پروانه سبق بُرد از تو
چون شمع به یک نفس فرو مرده مباش		در کوی هوس عمر بسر برده مباش		چون شمع فسرده آمد اندر ره عشق		میسوزندش که نیز افسرده مباش
آن را که درین حبسِ فنا باید مُرد		چون برق جهنده کم بقا باید مُرد		منشین ز سر پای که تا چشم زنی		همچون شمعت بر سر پا باید مُرد
در عشق چو شمع با خطر نتوان زیست		چون شمع شدی نیز به سر نتوان زیست		دل مُرده چو مرد بی خبر نتوان مُرد		در نزع چو شمع در سحر نتوان زیست
چون گل به دل افروخته میباید بود		چون غنچه به لب دوخته میباید بود		چون هست وبالِ ما سخن گفتن ما		چون شمع زبان سوخته میباید بود
در عشق چو شمع سوز باید آورد		پس روی به دلفروز باید آورد		در گریه و سوز و سر بریدن باری		با شمع شبی به روز باید آورد
چون تن زده سر به راه میباید داشت		بگشاده زبان گناه میباید داشت		چون شمع برون داشت زبان ببریدند		در کام زبان نگاه میباید داشت
در شمع نگر فتاده در سوز و گداز		برّیده ز انگبین به صد تلخی باز		شاید که زبانْش در دهان گیرد گاز		تا در آتش زبان چرا کرد دراز
شمعی که ز درد او کسی باز نگفت		جان داد که یک سخن به آواز نگفت		شاید که ببرّند زبانش که به قطع		تا در دهن گازنشد راز نگفت
از دل غم دلفروز میباید دید		وز جان چو چراغ سوز میباید دید		وین از همه سختتر که مانندهٔ شمع		سوزِ شب و مرگِ روز میباید دید
بس شب که چو شمع با سحر باید بُرد		در هر نفسی سوزِ دگر باید بُرد		عمری که بدو چو شمع امیدی نیست		هم بر سر پای می بسر باید بُرد
شمعی که ز سوز خویش بر خود بگریست		این خنده به سر بریدنش باری چیست		در عشق چو شمعِ مرده میباید زیست		پس در همه کس چو شمع روشن نگریست
گفتم شمعا! چند گدازی مگداز		گفتا تو خبر نداری از پردهٔ راز		چون نگدازد کسی که او را همه شب		بر سر دو موکل بود از آتش و گاز
گفتم‌شمعا! چون همه شب در کاری		از گرمی کار و بار برگی داری		گفتا که درین سوختن و دشواری		اشکم بارست و آتشم سرباری
ای شمع سرافراز چه پنداشتهای		کز سرکشی خویش سرافراشتهای		در سوختن و بریدن افکندی سر		با خویش همانا که سری داشتهای
ای شمع! فروختی و لاف آوردی		آتش به سر خود به گزاف آوردی		در سینه چو من نهفته در آتش عشق		از بهر چه سر را به طواف آوردی
چون شمع دمی نبود خشنود از خویش		در سوز برآورد بسی دود از خویش		گفتم که مسوز، گفت تو بی خبری		زان میسوزم تا برَهم زود از خویش
میپرسیدم دوش ز شمع آهسته		کاخر به خوش آیدت بگو ای خسته!		گفت آن که مرا به درد من بگذارند		تا میسوزم به دردِ خود پیوسته
شمع از در جمع چون درآمد حالی		گفتم که تُرا کار برآمد حالی		گر آتش سوزنده در افتاد به تو		شکر ایزد را کان به سرآمد حالی
آتش همه با شمع جفا خواهد کرد		وز سوختنش بی سر وپا خواهد کرد		کردش ز عسل جدا به گرمی آخر		وز موم به نرمیش جدا خواهد کرد
از روغنِ شمع بوی خون میآید		کز پیشِ عسل تشنه کنون میآید		این طرفه که در مغز وی افتاد آتش		روغن همه از پوست برون میآید
ای شمع! تُرا نیست ز سوز آگاهی		زیرا که ز سوختن بسی میکاهی		مینالم من ز شادی سوز مدام		پس عشق درآموز اگر میخواهی
ای شمع! برو که سوختن حدّ من است		مقبول نیی که سوز تو ردّ من است		تو میسوزی به درد و من مینالم		پس سوز نه برقدّ تو بر قدّ من است
ای شمع! تُرا ز سوز محروم کنند		گر سوز منتْ تمام معلوم کنند		فرقی است ز سوزی که همه جان سوزد		تا آن که به دستِ خویش از موم کنند
ای شمع! تویی علی الیقین دشمنِ تو		خود را کشتی خون تو در گردنِ تو		با آتش سوزنده گرفتی سرِخویش		تا چند زسرگرفتگی کردنِ تو
ای شمع! چو از آتش افسر کردی		تا دست به گردن بلا در کردی		در سر مکن از خویش و غمِ خود خور ازانک		بی سرگشتی از آنچه در سر کردی
ای شمع! اگرچه مجلس افروختهای		اما تن نرمُ نازکت سوختهای		تو سر زده در دهان گرفتی آتش		نفط اندازی از که در آموختهای
ای شمع! چو تو هیچ کس آشفته ندید		در سوز یکی مست جگر تفته ندید		هرگز چشمی در همه آفاق چو تو		یک سوختهٔ ز سر برون رفته ندید
ای شمع! مگر چنان گمانْت افتادست		کاتش ز زبان در دل و جانْت افتادست		هر دم گویی در دلم آتش افتاد		این چه سخنی است کز زبانْت افتادست
از آه دلم کام و زبان میسوزد		چه کام و زبان همه جهان میسوزد		ای شمع! اگر بسوزدت تن سهل است		زیرا که مرا جملهٔ جان میسوزد
ای شمع! بلا در تو اثر خواهد کرد		و اشکت همه دامنِ تو تر خواهد کرد		سر در آتش نهاده آگاه نیی		کاین کار سر از کجا به در خواهد کرد
در شمع نگاه کن که جان میسوزد		وز آتش دل همه جهان میسوزد		آتش دل اوست برگرفته است از خویش		بر خود دل گرم او از آن میسوزد!
شمع است که همچو سرکشی میخندد		وز بیخبری در آتشی میخندد		پس میگرید جملهٔ شب در غم صبح		بر گریهٔ او صبح خوشی میخندد
شمعی که به یک دو شب فرو میگذرد		گه سوخته گه کشته به کو میگذرد		در خندهٔ بی فایدهٔ او منگر		بنگر چه بلا بر سرِ او میگذرد
ای آتش شمع سوز ناساز مشو		در شمع سرافروز و سرافراز مشو		گر شمع شهد دور شد آن همه رفت		چه بر سر او زنی پیش باز مشو
ای شمع! دمی از دل مضطر میزن		میسوز و نفس چو عود مجمر میزن		در صحبت شهد خام بودی میسوز		چون محرم او نیامدی سر میزن
در عشقِ تو عقل و سمع میباید باخت		مردانه میان جمع میباید باخت		من غرقهٔ خون چو لالهٔ سیر آبی		سر در آتش چو شمع میباید باخت
ماتم زدهٔ تو جانِ سرگشتهٔ ماست		غرقه شدهٔ تو دلِ آغشتهٔ ماست		چون شمع به سوزِ رشتهٔ جان سوزم		دردِ دل و سوزِ عشق سررشتهٔ ماست
روی تو که عقل ازو خجل میآید		ماهی است که بس مهر گسل میآید		دور از رویت چو شمع ازان میسوزم		کز شمعِ رخت سوز به دل میآید
چون شمع ز سوختن دمی دم نزنم		تا دست در آن کمند پُر خم نزنم		ور توبه کنم ز عشقِ تو ننشینم		تا همچو سر‍ زلفِ تو برهم نزنم
تا از سر‍ زلفت خبرم میماند		جان بر لب و خون برجگرم میماند		من شمعِ توام که در هوای رخ تو		در سوخت تنم تا اثرم میماند
من شمع توام که گر بسوزم صد بار		گویی که ز صد رسیده نوبت به هزار		چون شمع نداریم زمانی بیکار		تا میسوزم به درد و میگریم زار
بر بوی وصال میدویدم همه سال		گفتی بنشانمت ازین کار محال		جانا منِ برخاسته دل شمع توام		گر بنشانی مرا بمیرم در حال
پیوسته کتاب هجر میخواهم خواند		بر بوی وصال اشک میخواهم راند		کارِ من سرگشته چو شمع افتادست		میخواهم سوخت تا که میخواهم ماند
در اشک خود از فرقت آن یار که بود		غرقه شدم از گریهٔ بسیار که بود		چون کار من سوخته دل سوختن است		با سر بردم چو شمع هر کار که بود
گفتم‌جانا! عهد و قرارت این است		مینشمریم هیچ، شمارت این است		گفتا که تو شمعی همه شب زار بسوز		چون روز درآید همه کارت این است
دل بی غم دلفروز نتوان آورد		جان در طلبش به سوز نتوان آورد		گرچون شمعم هزار شب بنشانند		بی سوز تو شب به روز نتوان آورد
دی میگفتم دستِ من و دامنِ او		چون خونِ من او بریخت در گردنِ او		پروانه به پای شمع از آن افتادست		تا شمع به اشکِ خود بشوید تنِ او
امروز منم فتاده زان دلکش باز		خو کرده به اضطرار از او خوش خوش باز		سررشته بسی جسته وآخر چون شمع		سر رشتهٔ خود یافته در آتش باز
چون نیست امید غمگسارم نفسی		پس من چکنم با که برآرم نفسی		تا دور فتادهام ازان شمع چو گل		چون شمع سرِ خویش ندارم نفسی
ای شمع! کسی که چون تو آغشته بود		در علت و دردِ خویش سرگشته بود		خوردی عسل و رشته و دق آوردی		بس گرم دماغ تر نه از رشته بود
ای شمعِ جهان فروز! در هر نفسی		از پرتو تو بسوخت پروانه بسی		این گرمْ دماغی از کجا آوردی		کس گرمْ دماغ تر ندید از تو کسی
ای آتشِ شمع بر تنِ لاغرِ او		رحمت کن و بگریز ز چشمِ ترِ او		وی داده طلاق او و زو ببریده		امشب نتوانی که شوی با سرِ او
چون شمع یک آغشتهٔ تنها بنمای		در سوز به روز برده شبها بنمای		گر بر پهنا برفتی آتش با شمع		کی گویندی بدو که بالا بنمای
شمع آمد و گفت هر دم آتش بیش است		وامشب تنم از گریه به روز خویش است		گر میگریم به زاری زار رواست		تا غسل کنم که کشتنم در پیش است
شمع آمد و گفت موسی جمع منم		اینک بنگر چو طشت آتش لگنم		همچون موسی ز مادر افتاده جدا		وانگاه بمانده آتشی در دهنم
شمع آمد و گفت جان فشان آمدهام		کز کشتن و سوختن به جان آمدهام		آتش به زبان از آن برآرم هر شب		کز آتشِ تیزتر زبان آمدهام
شمع آمد و گفت جانِ من میسوزد		وز جان تن ناتوانِ من میسوزد		سوگند همی خورم به جان و سرِ خویش		وز سوگندم زبانِ من میسوزد
شمع آمد و گفت این چه عذاب است مرا		کز آتش و از چشم پرآب است مرا		سررشتهٔ من به دست آتش دادند		جان در غم و دل در تب و تاب است مرا
شمع آمد و گفت تا تنم زنده بود		جان بر سرِ من آتشِ سوزنده بود		شاید که مرا دیدهٔ گرینده بود		تا ازچه ز سرْ بریدنم خنده بود
شمع آمد و گفت آمده جانم به لب است		باکشتن روزم این همه سوز شب است		زین آتش تیز در عجب ماندهام		تا اشک چگونه مینسوزد عجب است
شمع آمد و گفت از تنِ سرکشِ خویش		سر میبینم فکنده در مفرشِ خویش		هرچند که در مشمّعم پیچیده		هم غرقه شوم در آب از آتشِ خویش
شمع آمد و گفت من به صد جان نرهم		وز آتش سوزنده تن آسان نرهم		از هستی خویش ماندهام در آتش		تا نکشندم ز آتش سوزان نرهم
شمع آمد و گفت شخصم آغشته که بود		بود ای عجب از آتش سرگشته که بود		با آتش سرکشم اگر بودی تاب		بازم نشدی ز تاب این رشته که بود
شمع آمد وگفت در دلم خون افتاد		کز پرده ز بیم سوز بیرون افتاد		من در هوس آتش و کس آگه نیست		تا در سرِ من چنین هوس چون افتاد
شمع آمد و گفت عزّت من بنگر		در زیر نهاده شمعدان طشتی زر		چون گوهر شبچراغم آمد آتش		افتاد ازان طشت چو گوهر با سر
شمع آمد و گفت در دلم خونم سوخت		کاتش همه شب درون و بیرونم سوخت		این طرفه که آتشی که در سر دارم		چون آب ز سرگذشت افزونم سوخت
شمع آمد و گفت هر زمان چون قلمم		گاز از سرِکین سرافکند در قدمم		بسیار به عجز گاز را دم دادم		هم درگیرد که آتشین است دمم
شمع آمد و گفت‌چند سرگشته شوم		آن اولیتر که با سررشته شوم		هرچند که بینفس زدن زنده نیم		تا در نگری به یک نفس کشته شوم
شمع آمد و گفت با چنین کار درشت		تاکی دارم نهاده بر لب انگشت		آن را که به آتش است زنده که بسوخت		و آن راکه به بادی بتوان کشت که کشت
شمع آمد و گفت چون منم دشمنِ من		کوکس که به گازی ببُرد گردنِ من		گر بُکْشَنْدم تنم بماند زنده		ور زنده بمانم بنماند تنِ من
شمع آمد و گفتا منِ مجنون باری		ننهم قدمی ز سوز بیرون باری		چون بر سرمّ آتشِ جهان افروز است		بالا دارد کارِ من اکنون باری
شمع آمد و گفت چند باشم سرکش		بر پای بمانده به که تا سوزم خوش		چون هر نفس از کشتن خویش اندیشم		بیرون شود از پای به فرقم آتش
شمع آتش را گفت که طبعی که تر است		در شیب مرا مسوز چون بالا خواست		آتش گفتش که هست بالای تو راست		گردر شیبت بسوزم آن هم بالاست
شمع آمد و گفت نیست اینجا جایم		تا آمدهام هست به رفتن رایم		گرچه بنشانند مرا هر روزی		بنشانده هنوز همچنان بر پایم
شمع آمد و گفت من نیم قلب مجاز		مومی که بود نقره چو قلبش بگداز		گر قلب شود موم همان نقره بود		خود موم سر از پای کجا ماند باز
شمع آمد وگفت جاودان افتادن		به زانکه چو من به هر میان افتادن		از شهد چو موم نقره دور افتادم		بر نقره ازین بِهْ نتوان افتادن
شمع آمد و گفت بر تن خویشتنم		دل میسوزد که سخت شد سوختنم		با هر که درین واقعه فریاد کنم		سر بُرَّد و آتشی نهد در دهنم
شمع آمد و گفت من نیم عهد شکن		یک ذرّه نبود بیوفایی در من		آتش بر من همه جهان کرد سیاه		من از آتش همه جهان را روشن
شمع آمد و گفت هر دمم میسوزند		پیوسته ز سر تا قدمم میسوزند		چون گریه و دلسوزی من میبینند		زان فایدهای نیست همم میسوزند
شمع آمد و گفت نی غمم میبرسد		نه سوختن دمادمم میبرسد		شب میسوزم که صبح را دریابم		چون میبدمد صبح دمم میبرسد
شمع آمد و گفت جانم آتشخانه است		وز آتشِ من هزار دل دیوانه است		من همچو درختِ موسی آتش دارم		موسی سراسیمهٔ من پروانه است
شمع آمد و گفت جان نگر بر لبِ من		گردون به خروش آمد از یاربِ من		وین طرفه که روز شادیم شب خوش کرد		در آتش و سوز چون بُود خود شبِ من
شمع آمد و گفت می بر افروزندم		تا کشتن و سوختن در آموزندم		هرگز چون شمع سایه نبود کس را		از بهر چه میکُشند و میسوزندم
شمع آمد و گفت‌چون مرا نیست قرار		از پنبه نفس زنم چو حلاج از دار		در واقعهٔ خویش چو حلاجم من		آویخته و سوخته و کشتهٔ زار
شمع آمد و گفت چند از افروختنم		وز خامی خود سوختن آموختم		چون من نزدم اناالحقی چون حلاج		فتوی که دهد به کشتن و سوختنم
شمع آمد و گفت از چه دل خوش دارم		چون از آتش حال مشوّش دارم		آتش سر من دارد و کم باد سرم		گر من سرِ مویی سرِ آتش دارم
شمع آمد و در آتش سرکش پیوست		در آتش سوزان که چنان خوش پیوست		پیوند عجب نگر که او را افتاد		بُبرید از انگبینْ به آتش پیوست
شمع آمد و گفت ماندهام بی سر و پای		سر سوخته پای بسته نی بند و گشای		کس چون من اگر چه پای بر جا نبود		از آتش فرق، پای من رفت ز جای
شمع آمد زار زار و میگفت به راز		حال من و آتش است با سوز و گداز		من کرده به درد گریهٔ تلخ آغاز		برّیده ز من یار به شیرینی باز
شمع آمد و گفت کیست گمراه چو من		در حلق طناب مانده ناگاه چو من		تا خام رگی چو موم نبود نرود		از جهل به ریسمان فرو چاه چو من
شمع آمد و گفت آتش و گازست عظیم		زین سرزنش و ازان گدازست عظیم		وین سوختنم که هر شبی خواهد بود		گر بیش شبی نیست درازست عظیم
شمع آمد و گفت مانده در سوز و گداز		کار من غم کشته کی آید با ساز		گرچه همه جمع را زِ من روشنی است		در چشم همه به هیچ میآیم باز
شمع آمد و گفت ماندهام بی سر و پا		پای اندر بند و سر در آتش همه جا		گاهم بکشند و گه بسوزند به درد		یک سوخته سرگشتهتر از من بنما
شمع آمد و گفت کشتهام هر سحری		پس سوخته هر شبی به دست دگری		چون در سرم آتش است و بر پایم بند		هرگز نبود کار مرا پای و سری
شمع آمد و گفت این کرا تاب بود		کز آتش تیز بی خور وخواب بود		آبم کند آتش که به من بسته دلست		آتش دیدی که تشنهٔ آب بود
شمع آمد و گفت اگر لبم پُرخنده است		بر خود خندم که چشم من گرینده است		از سر تیزی سرم به پای افکنده است		کان سر تیزی ز آتش سوزنده است
شمع آمد و گفت بیسرم باید مُرد		هر لحظه به سوز دیگرم باید مُرد		چون مردهٔ یادم ز سرم باید زیست		چون زندهٔ بیخواب و خورم باید مرُد
شمع آمد و گفت اگر میسر گردد		چندین سوزم ز اشک کمتر گردد		چون در آتش تشنگیم مینکشد		زان میگریم تادهنم تر گردد
شمع آمد و گفت زود بیرون رفتم		نادیده ز عمر سود بیرون رفتم		چون عالم را آتش و دودی دیدم		ره پُر آتش به دود بیرون رفتم
شمع آمد و گفت جان غم کش دارم		تن در آتش حال مشوش دارم		مینتوانم دمی که دل خوش دارم		چون سر تا پا برای آتش دارم
شمع آمد و گفت اینهمه بیچارگیم		زان است که کس نیست به غم خوارگیم		تا پر شد از آن لقمهٔ آتش دهنم		آن لقمه خوشی بخورد یکبارگیم
شمع آمد و گفت رختِ رفتن بستم		در آتشِ سوزنده به جان پیوستم		چون هر نفسم به گاز سر میفکنند		بر پای که سر نهم که گیرد دستم
شمع آمد و گفت دل گرفت از خلقم		کافتاد ز خلق آتشی در فرقم		چون زار نسوزم و نگریم بر خویش		آتش بر فرق و ریسمان در حلقم
شمع آمد و گفت این سفر افتاد مرا		کز رفتن آن صد خطر افتاد مرا		سر در کَنَبَم تمام، گویی که نبرد		این کار نگر که در سر افتاد مرا
شمع آمد و گفت شهر پر خندهٔ ماست		ابر از سر درد نیز گریندهٔ ماست		چون من ز سر راستیی بر پایم		سر میفکنندم که سرافکندهٔ ماست
شمع آمد و گفت دادِ من باید خواست		کز آتشِ سوزنده بمانْدَم کم و کاست		تا در سرِ من نشست ناگه آتش		گویی تو که دل بود که از من برخاست
شمع آمد وگفت آمدهام شب پیمای		تا بو که از آتش برهم در یکجای		آتش چو به پای رفت شد عمر به سر		برگفتمت این حدیث از سر تا پای
شمع آمد و گفت سوزِ من گر دانی		چندین بنسوزیم درین حیرانی		چندین چکنی دراز اشک افشانی		تا گرد کنم به دست سرگردانی
شمع آمد و گفت یارِ من خواهد بود		پروانه که جان سپارِ من خواهد بود		اول چو بشویمش به اشکی که مراست		آخر لحدش کنارِ من خواهد بود
شمع آمد و گفت میفروزم همه شب		کز سوختن است همچو روزم همه شب		هر چند زبان چرب دارم همه روز		از چرب زبانی است سوزم همه شب
شمع‌ آمد و گفت میروم حیران من		گه کشته و گه مرده و گه گریان من		بخریدهام این فروختن از جان من		مینفروشم تا نکنم تاوان من
شمع آمد و گفت حالتی خوش دیدم		خود را که سرافکنده و سرکش دیدم		از هر تر و خشک و دخل و خرجی که بود		خرجم همه اشک و دخل آتش دیدم
شمع آمد و گفت اگر تنم غم کش خاست		آتش در من گرم رود دل خوش خاست		گرداب بلا بر سر من میگردد		گرداب که دیده است که از آتش خاست
شمع آمد و گفت این تن لاغر همه سوخت		رفتم که مرا ز پای تا سر همه سوخت		خشکم همه از دست شد و تر همه سوخت		اشکی دو سه نم بماند و دیگر همه سوخت
شمع آمد و گفت جان من پُردرد است		زین اشک که آتشم به روی آورده است		دی شهد همی خوردم و امروز آتش		تا درد همو خورد که صافی خورده است
شمع آمد و گفت آنِ عشقم همه شب		در بوتهٔ امتحانِ عشقم همه شب		برکردهام آتشی بلند از سرِ خویش		زان روی که دیدهبانِ عشقم همه شب
شمع آمد و گفت بر تنِ لاغر خویش		میافشانم اشک ز چشمِ ترِ خویش		چون از سر خویش از عسل دور شدم		بنگر که چه آمد به سرم از سرِ خویش
شمع آمد و گفت هر که مردی بودست		سوزش چو من از غایتِ دردی بودست		گر گریم تلخ هم روا میدارم		کز شیرینیم پیش خوردی بودست
شمع آمد و گفت دامنی تر داری		زیرا که نه رهرُوی نه رهبر داری		من هر ساعت سری دگر در بازم		تو ره نبری به سر که یک سر داری
شمع آمد و گفت آمدهام رنگ آمیز		بر چهره ز ابر آتشین طوفان ریز		من از سر عشق میزنم لاف و تو هم		تا خود که برد زین دو به سر آتش تیز
شمع آمد و گفت زاتش افسر دارم		هر لحظه به نو سوزش دیگر دارم		تا چند به هر جمع من بی سر و پای		در پای افتم از آنچه در سر دارم
شمع آمد و گفت انجمنم باید ساخت		با سوختن جان و تنم باید ساخت		ما را چو برای سوختن ساختهاند		شک نیست که با سوختنم باید ساخت
شمع آمد و گفت پا و سر باید سوخت		هر لحظه به آتش دگر باید سوخت		وقتی که به جمع روشنی بیش دهم		گر خواهم وگرنه بیشتر باید سوخت
شمع آمد و گفت خویشتن میتابم		جان میسوزم به درد و تن میتابم		چون رشتهٔ من پیش ز من تافتهاند		بر تافتن است اصل و من میتابم
شمع آمد و گفت بنده میباید بود		در سوز میان خنده میباید بود		سر میببرند هر زمانم در طشت		پس میگویند زنده میباید بود
شمع آمد و گفت کار باید کرد		تادر آتش بر بفرازم گردن		صد بار اگر سرم ببرند از تن		من میخندم روی ندارد مردن
شمع آمد و گفت تا مرا یافتهاند		در تافتنم به جمع بشتافتهاند		کمتر باشد ز ریسمانی که مراست		آن نیز در اندرون من بافتهاند
شمع آمد و گفت اگر خطا سوختمی		جز خود دگری را به بلا سوختمی		از خامی خویش زار میباید سوخت		گر خام نبودمی کجا سوختمی
شمع‌ آمد و گفت بر نمیباید خاست		تا پیش تو سرگذشت برگویم راست		نی نی که زبان من بسوزد ز آتش		گر برگویم ز سرگذشتی که مراست
شمع آمد و گفت گر بما زد پر باز		پروانه ز شوق کس نزد دیگر باز		هر لحظه رهی که میروم چون خامم		زان در آتش گرفتهام از سر باز
شمع آمد و گفت در بلا باید سوخت		وز آتش سر بر سر پا باید سوخت		من آمده در میان جمعی چو بهشت		درآتش دوزخم چرا باید سوخت
شمع آمد و گفت سوز پروانه جداست		کاو را پر سوخت سوز من سر تا پاست		من بنمودم درین میان فرقی راست		فرقی روشن چنین که دارد که مراست
شمع آمد و گفت کشته بنشینم نیز		تا کشته به سوزد تن مسکینم نیز		از آتش تیز میزیم جان من اوست		وان عمر به سر آمده میبینم نیز
شمع آمد و گفت زخم خوردم بر سر		ایام بسی نهاد دردم بر سر		روزم دم سرد گشته شب سوخته درد		ای بس که گذشت گرم و سردم بر سر
شمع آمد و گفت کشتهٔ هر روزم		شب میسوزم که انجمن افروزم		گفتم هوس سوز در افتد به سرم		اکنون باری ز سر درآمد سوزم
شمع آمد و گفت دولتم دوری بود		کان شد که مرا پردهٔ زنبوری بود		نوری که از او کار جهان نور گرفت		زان نور نصیب من همه نوری بود
شمع آمد و گفت چون گرفتم کم خویش		باری بکنم به کام دل ماتمِ خویش		ای کاش سرم میببریدی هر دم		تا بر زانو نهادمی در غمِ خویش
شمع آمد و گفت دوربین باید بود		در زخم فراق انگبین باید بود		میخندم و باز آب حسرت در چشم		یعنی که چو جان دهی چنین باید بود
شمع آمد و گفت دائماً در سفرم		میسوزم و میگدازم و میگذرم		بخت بدِ من چو رشته در کارم کرد		بنگر که ازین رشته چه آید به سرم
شمع آمد و گفت اگر شماری دارم		اشک است که پُر اشک کناری دارم		گر سوختن و کشتنِ من چیزی نیست		این هست که روشن سر و کاری دارم
شمع آمد و گفت اگر بمی باید رفت		شک نیست که زودتر بمی بایدرفت		چون در بند است پایم و ره در پیش		ناکام مرا به سر بمی باید رفت
شمع آمد و گفت کار در کار افتاد		در سوختنم گریستن زار افتاد		از بس که عسل بخوردم از بیخبری		در من افتاد آتش و بسیار افتاد
شمع آمد و گفت عمر خوش خوش بگذشت		دورم همه در سوز مشوش بگذشت		گر آب ز سر در گذرد سهل بود		این است بلا کز سرم آتش بگذشت
شمع آمد و گفت جمع اگر بنشینند		بر من دگری به راستی بگزینند		چون گردن راستان بمی باید زد		بیچاره کژان! چو راستان این بینند
شمع آمد وگفت چون درآمد آتش		سر در آتش چگونه باشم سرکش		جانم به لب آورد به زاری آتش		کس نیست که بر لبم زند آبی خوش
شمع آمد و گفت خیز و جانبازی بین		با آتش سینه سوز و دمسازی بین		هر چند که سرفرازیم میبینی		آن سرسری افتاد سراندازی بین
شمع آمد و گفت کشتهٔ ایامم		سرگشتهٔ روزگارِ نافرجامم		با آن که بریدهاند صد بار سرم		شیرینی انگبین نرفت از کامم
شمع آمد وگفت سوز جان خواهم داشت		تا روز مصیبت جهان خواهم داشت		هر اشک که بود با کنار آوردم		یعنی همه نقد در میان خواهم داشت
شمع آمد و گفت گه دلم مُرده شود		گه در سوزم عمر به سر بُرده شود		چون در دهن آب گرمم آید بیدوست		بر روی ز باد سردم افسُرده شود
شمع آمد و گفت جور عالم برسد		وین سوختن و اشک دمادم برسد		من در آتش میروم آتش در من		چون من برسم آتش من هم برسد
شمع آمد و گفت از سر دردی که مراست		اشک افشانم بر رخ زردی که مراست		هر چند که اشک من ز آتش خیزد		افسرده شود از دم سردی که مراست
شمع آمد و گفت ماندهام بیخور و خَفْت		وز آتش تیز در بلای تب و تفت		گرچه بنشانند مرا هر سحری		هم بر سر پایم که بمی باید رفت
شمع آمد و گفت سخت کوشم امشب		وز آتش دل هزار جوشم امشب		دی شیر ز پستان عسل نوشیدم		شیر از آتش چگونه نوشم امشب
شمع آمد وگفت جان من میببرند		وز من همه دوستان من میببرند		ناگفتنیی نگفتهام در همه عمر		پس از چه سبب زبان من میببرند
پروانه به شمع گفت ای در سر سوز		هر لحظه مرا به شیوهٔ دیگر سوز		گر کارِ مرا هیچ سری پیدا نیست		پیداست سرِ کارِ تُرا کمتر سوز
پروانه به شمع گفت چند افروزی		خوش سوزی اگر سوز ز من آموزی		هر لحظه سری دگر برآری در سوز		ای شمع برو که سرسری میسوزی
پروانه به شمع گفت «از روزِ نخست		چون کشته شوم بر سرت از عهد درست		زنهار به اشکِ خود بشویی تو مرا»		شمعش گفتا «شهید رانتوان شست»
پروانه به شمع گفت عیدِ تو خوش است		قربانم کن که من یزیدِ تو خوش است		هم وعدهٔ تو خوش و وعید تو خوش است		تو شاهدِ ما و ما شهیدِ تو خوش است
پروانه به شمع گفت یارم باشی		گفتا که اگر کشتهٔ زارم باشی		دَرْ رو به میان آتش و پاک بسوز		گر میخواهی که در کنارم باشی
پروانه به شمع گفت من بیش از تو		خون میگریم به درد بر خویش از تو		چون تو سر زندگی نداری اینجا		در پای تو مُردم و شدم پیش از تو
پروانه به شمع گفت چون خوش افتاد		حالی که مرا با چو تو سرکش افتاد		گویند که در سوخته افتد آتش		این سوختهٔ تو چون در آتش افتاد
پروانه به شمع گفت کیفر بردیم		وز دستِ تو جان یک ره دیگر بردیم		شمعش گفتا کنون مترس از آتش		کان آتشِ سینه سوز با سر بردیم
پروانه به شمع گفت گرینده مباش		شمعش گفتا ز من پراکنده مباش		کاتش بسرم چو اشک در پای افتاد		سر میفکنندم که سر افکنده مباش
پروانه به شمع گفت میسوزم خویش		شمعش گفتا که نیستی دور اندیش		یک لحظه تو سوختی و رستی از خویش		من شب تا روز سوختن دارم پیش
پروانه به شمع گفت میسوزم زار		شمعش گفتا که سوختن بادت کار		زان میسوزی که میپرستی آتش		آتش مپرست و کافری دست بدار
پروانه به شمع گفت چندی سوزم		شمعش گفتا سوختنت آموزم		تو پر سوزی به یکدم و من همه شب		میسوزم و میگریم و میافروزم
پروانه به شمع گفت آخر نظری		شمعش گفتا ز من نداری خبری		پروانهٔ شمعی دگرم من همه شب		تو میسوزی از من و من از دگری
پروانه به شمع گفت کم سوز مرا		شمعش گفتا شیوه میاموز مرا		شب میسوزم تا برهم روز آخر		چون روز آید خود برسد روز مرا
پروانه به شمع گفت دمسازی من		میبینی و میکنی سراندازی من		با این همه گر چه نیست با جان بازی		در عشق تو کس نیست به جانبازی من
پروانه به شمع گفت غم بیشستی		گر سوز من و تو را نه در پیشستی		هرچند سرِ منت نبودست دمی		ای کاش که یک دمت سرِ خویشستی
پروانه که شمع دلگشایش افتاد		دلبستگی گره گشایش افتاد		گردِ سرِ شمع پایکوبان میگشت		جان بر سرش افشاند و به پایش افتاد
چون شمعِ جمال خود به پروانه نمود		پروانه ز شوقِ او فرود آمد زود		شمعش گفتا چه بود گفت آمدهام		تا جمله تو باشم و نمییارم بود
ای دوست بدان کاین فلک پیروزه		از حلقهٔ جمع ما کند دریوزه		هر کس که کشد دمی ازین پستان شیر		بالغ گردد گرچه بود یک روزه
جبریل به پرِّ جان ما پرّیدست		کیست آن که نه از جهانِ ما پرّیدست		طاوسِ فلک، که مرغ یک دانهٔ‌ ماست		او نیز ز آشیانِ ما پرّیدست
بحر کرم و گنج وفا در دل ماست		گنجینهٔ تسلیم و رضا در دل ماست		گر چرخ فلک چو آسیا میگردد		غم نیست که میخ آسیا در دل ماست
بگذشت ز فرق دو جهان گوهر ما		وز گوهر ماست این عظمت در سرِ ما		ما اعجمیان بارگاه عشقیم		این سِر تو ندانی بچه آیی بر ما
شد در همه آفاق عَلَم شیوهٔ ما		پُر شد ز وجود تاعدم شیوهٔ ما		چندان که به هر شیوه فرو مینگریم		هم شیوهٔ ما به است هم شیوهٔ ما
یک قطره ز فقرِ دل سوی صحرا شد		سرمایهٔ ابر و دایهٔ دریا شد		در هشت بهشت بوی مشک افتادست		زین رنگ که بر رگوی ما پیدا شد
رفتیم و ز ما زمانه آشفته بماند		با آن که ز صد گهرِ یکی سفته بماند		افسوس که صد هزار معنی لطیف		از نااهلی خلق ناگفته بماند
ای بس که به خار مژه خارا سفتیم		تا از ره عشق نکتهای برگفتیم		تا ما ز شراب معرفت آشفتیم		خود را بیخود ز خویشتن بنهفتیم
اینک جانم به پیشِ جانان شدهام		در پرتوِ او سایهٔ پنهان شدهام		لب بر لبِ لعلش سخنی میگفتم		زانست که در سخن دُر افشان شدهام
صد دُر به اشارتی بسفتیم و شدیم		صد گل به عبارتی برُفتیم و شدیم		گر دانایی به لفظ منگر بندیش		آن راز که ما به رمز گفتیم و شدیم
گلهای حقیقت بنرُفتیم یکی		دُرهای طریقت بنسفتیم یکی		از بسیاری که راز در دل داریم		بسیار بگفتیم و نگفتیم یکی
چون چنگ، همه خروش میباید بود		چون بحر،‌هزار جوش میباید بود		ای هم نفسان بسی بگفتیم و شدیم		زیرا که بسی خموش میباید بود
از نادره، نادر جهانیم امروز		اعجوبهٔ آخر الزّمانیم امروز		سلطان سخن نشسته بر مسند فقر		ماییم که صاحب قرانیم امروز
در فقر دلم عزم سیاهی دارد		قصد صفتی نامتناهی دارد		در ظلمت ازان گریخت چون مردم چشم		یعنی که بسی نور الاهی دارد
درویشی را به هر چه خواهی ندهم		وین ملک به ماه تا به ماهی ندهم		چون صحت و امن و لذت علمم هست		تنهای را به پادشاهی ندهم
که کرد چو بازی مگسی را هرگز		وین عز نبودست خسی را هرگز		آن لطف که با ناکس خود میکند او		میبرنتوان گفت کسی را هرگز
عیسی چو شرابِ لطف در کامم ریخت		بارانِ کمال بر در و بامم ریخت		چون جان و جهان زخویش کردم خالی		خضر آبِ حیات خواست در جامم ریخت
گه یک نفسم هر دوجهان میگیرد		گه یک سخنم هزار جان میگیرد		چندان که ز دریا دلم آب حیات		بر میکشم آب جای آن میگیرد
از دفترِ عشقم ورقی بنهادم		وز درس وجودم سبقی بنهادم		هر چند که آفتاب در دل دارم		همچون گردون بر طبقی بنهادم
آمد دلم و کام روا کرد و برفت		از نقل جهان طعم جدا کرد و برفت		طعم همه چیزها به تنهایی خورد		پس نقل به منکران رها کرد و برفت
جمشید یقین شدم ز پیدایی خویش		خورشید منور از نکورایی خویش		در گوشهٔ غم با دل سودایی خویش		بردم سبق از جهان به تنهایی خویش
رفتم که زبان را سر انشا بنماند		جان نیز در انوارِ تجلی بنماند		ناگفته درین شیوه میانِ فضلا		دعوی کنم این که هیچ معنی بنماند
دل نیست که نور حق بر او تافته نیست		جان نیست که این حدیث دریافته نیست		آن قوم که دیبای یقین بافتهاند		دانند که این سخن فرا یافته نیست
ای دل به سخن مثل محال است تُرا		سبحان اللّه! این چه کمال است تُرا		چون بر تو حرام است سخن گفتن ازانک		این نیست سخن سِحرِ حلال است تُرا
موج سخنم ز اوج پروین بگذشت		وین گوهر من زطشت زرین بگذشت		نتوان کردن چنین سخن را تحسین		کاین شیوه سخن ز حد تحسین بگذشت
اینها که زنظم و نثرِ خود میلافند		میپنداری که موی میبشکافند		نه از سرِ قدرت است کز جان کندن		هر یک به تکلّف سخنی میبافند
خورشید چو رخ نمود انجم برخاست		فریاد ز جان و دل مردم برخاست		شعر دگران چه میکنی شعر این است		دریا چو پدید شد تیمم برخاست
در وقت بیان،‌عقل سخن سنج مراست		در وقت معانی دو جهان گنج مراست		با این همه یک ذرّه نیم فارغ از آنک		گر من منم و اگر نیم رنج مراست
تا کی سخن لطیف نیکو گویم		تا چند ز جان و نفس بدخو گویم		چون نیست کسی که راز من بنیوشد		در دل کشتم تا همه با او گویم
تا روی چو آفتاب دلدار بتافت		در یک تابش جملهٔ اسرار بتافت		گفتم‌همه کار در عبارت آرم		خود گنگ شدم چو ذرهای کار بتافت
دل میبینم عاشق وآشفته ازو		جان هر نفسی گلی دگر رُفته ازو		شکر ایزد را که آنچه در جان من است		در گفت نیاید این همه گفته ازو
یا رب ز خور و خفت چه میباید دید		وز تهمت پذرفت چه میباید دید		بسیار بگفتم و نمیداند کس		تا خود پس ازین گفت چه میباید دید
تا بود مجال گفت، جان، دُرها سفت		وز گلبن اسرار یقین، گلها رُفت		جانا! جانم میزند از معنی موج		لیکن چه کنم چو مینیاید در گفت
در هر سخنی که سر بدان آوردم		تا سر ننهم دران سخن سرکردم		آخر چه دلی بود که آن خون نشود		دردش نکند این سخن پُر دردم
بر دل ز هوا اگر چه بند است تُرا		بنیوش سخن که سودمند است تُرا		خود یک کلمه است جمله پند است تُرا		گر کار کنی یکی، پسند است تُرا
بس دُرِّ یقین که میبسفتم با تو		آگاه شوی که من نخفتم با تو		مگذر به گزاف سرسری از سر این		باری بندیش تا چه گفتم با تو
جانم دُرِ این قلزم بیپایان سفت		عقلم گل این طارم سرگردان رُفت		از بهر خدا تو نیز انصاف بده		کاین شیوه سخن خود به ازین نتوان گفت
آن را که ز سلطان یقین تمکین نیست		گو از بر من برو که او را دین نیست		دریای عجایب است در سینهٔ من		لیکن چه کنم که یک عجایب بین نیست
ای خلق فرو مانده کجایید همه		وز بهر چه مشغول هوایید همه		عطار چو الصّلاِ اسرار بگفت		گر حوصله دارید بیایید همه
دیدی که چِه‌ها با منِ شیدا کردی		یکباره مرا بی سر و بی پا کردی		سهل است از آنِ من، ولی با دگران		زنهار چنان مکن که با ما کردی
هان ای دل بیدار بخفتی آخر		گفتی که نیوفتم بیفتی آخر		ای جان شده عطّار و ز جان آمده سیر		بسیار بگفتی و برفتی آخر
مرغی دیدم نشسته بر ویرانی		در پیش گرفته کلّهٔ سلطانی		میگفت بدان کلّه که ای نادانی		دیدی که بمردی وندادی نانی
عالم که امان نداد کس را نفسی		خوابیم نمود در هوا و هوسی		ای بیخبرانِ خفته! گفتیم بسی		رفتیم که قدر ما ندانست کسی
زین کژ که به راستی نکو میگردد		ماییم و دلی که خون درو میگردد		ای بس که بگردیم من و چرخ ولیک		من خاک همی گردم و او میگردد
ماییم به صد هزار غم رفته به خاک		پیدا شده در جهان و بنهفته به خاک		ای بس که به خاک من مسکین آیند		گویند که این تویی چنین خفته به خاک
با زهر اجل چو نیست تریاکم روی		کردند به سوی عالم پاکم روی		ای بس که نباشم من و پاکان جهان		بر خاک نهند بر سر خاکم روی
عطار به درد از جهان بیرون شد		در خاک فتاد و با دلی پُر خون شد		زان پس که چنان بود چنین اکنون شد		گویای جهان بدین خموشی چون شد
گاهی سخنم به صد جنون بنویسند		گاه از سر عقل ذوفنون بنویسند		گر از فضلایند به زر نقش کنند		ور عاشق زارند به خون بنویسند
در شب معراج پیش ذوالجلال		مصطفا کرد از خداوند این سئوال		گفت چو نی یا علیم وای عزیز		گفت بابوبکر من چونی تو نیز
مصطفی کرد از خدا نقل این کلام		گفت از خلقم مباهاتست عام		پس بفاروقم مباهاتست خاص		نیست از اخلاص کس را این خلاص
حق تعالی گفت با روح الامین		باز پرس از رحمة للعالمین		کای نبی خشنودم ازعثمان خویش		هست او خشنود از رحمن خویش
مصطفا گفتست چون آدم بعلم		نوح فهم آنگاه ابراهیم حلم		باز یحیی زهد و موسی بطش کیست		گر نمیدانی شجاع دین علیست
کوفئی را گفت مرد راز جوی		مذهب تو چیست با من باز گوی		گفت این که پرسد ای کاره لقا		باد پیوسته خدایم را بقا
کرد آن دیوانه رامردی سؤال		گفت هان چونی تو ای شوریده حال		گفت بر هر پهلوئی گشتم براه		هم بتر من آمدم بیگاه و گاه
ای پاکی تو منزه از هر پاکی		قدوسی تو مقدس از ادراکی		در راه تو صد هزار عالم گردی		در کوی تو صدهزار آدم خاکی
در وصف تو عقل طبع دیوانه گرفت		جان تن ز دو با عجز بهم خانه گرفت		چون شمع تجلی تو آمد به ظهور		طاوس فلک مذهب پروانه گرفت
ای هشت بهشت یک نثار در تو		وی هفت سپهر پرده‌دار در تو		رخ زرد و کبود جامه خورشید منیر		سرگشتهٔ ذرهٔ غبار در تو
هر دل که ز لطف تو نشان یابد باز		سررشته خود در دو جهان یابد باز		در راه تو هر که نیم جانی بدهد		از لطف تو صدهزار جان یابد باز
ای خلق دو کون ذکر گویندهٔ تو		وی جملهٔ کاینات پویندهٔ تو		هر چند به کوشش نتوان در تو رسید		تو با همهٔ ای همه جویندهٔ تو
ای آنکه ز کفر دین تو بیرون آری		وز کوه و کمر نگین تو بیرون آری		از گل گل نازنین تو بیرون آری		وز خار تر انگبین تو بیرون آری
ای آنکه چنانکه مصلحت میدانی		کار که و مه به مصلحت میرانی		رزاق و نگهدار همه حیوانی		سازندهٔ کار خلق سرگردانی
کاری که ورای کفر و دین می‌دانم		آن دوستی تست یقین می‌دانم		در حلق من آن سلسله کانداخته‌اند		هرگز نشود گسسته این می‌دانم
از سر تو هر که با نشان خواهد بود		مشغول حضور جاودان خواهد بود		گر بی تو دمی بر آید از دل امروز		فردا غم او دوزخ جان خواهد بود
بی یاد تو دل چو سایه در خورشید است		با یاد تو بی‌نهایت امید است		هر تخم که در زمین دل کاشته‌ایم		جز یاد تو تخم حسرت جاوید است
گیرم که به تو لطف الهی آمد		در ملک تو ماه تا به ماهی آمد		در هر وطنی باغ و سرائی چکنی		می‌پنداری که باز خواهی آمد
چون روی تو در هلاک خواهد آمد		قسم تو دو کز مغاک خواهد آمد		بر روی زمین چه می‌کنی چندین جای		چون جای تو زیر خاک خواهد آمد
از آتش دل چو دود برخواهی خواست		وز راه زیان و سود برخواهی خواست		وین کلبه که ایمن اندر او بنشینی		ایمن منشین که زود برخواهی خواست
زان پیش که در عین هلاکت فکنند		بفکن همه پاک بو که پاکت فکنند		زیرا که ز روزگار روزی چندی		بر تو شمرند و بس به خاکت فکنند
تا کی به نظارهٔ جهان خواهی زیست		فارغ ز طلسم جسم و جان خواهی زیست		یک ذره به مرگ خویشتن برگت نیست		پنداشتهٔ که جاودان خواهی زیست
گاهی به قبول خلق خواهی آویخت		گاهی به عصا و دلق خواهی آویخت		زیرک تر مرغان جهانی لیکن		تا چشم زنی به حلق خواهی آویخت
گر در کوهی مقیم و گر در دشتی		بر خاک گذشتگان مجاور گشتی		بر خاک تو بگذرند نا آمده‌گان		چندانکه تو بر گذشتگان بگذشتی
چون آفت بی‌قیاس داری در پی		چندانکه روی هراس داری در پی		ای خوشهٔ سر سبز سر مفراز		چون می‌دانی که داس داری در پی
بگشای نظر خلق پراکند نگر		سرگردانی مرده و زنده نگر		از شربت ناگوار دنیا به منال		در شریت گور ناگوارنده نگر
هر رنگ که ممکن است آمیخته گیر		هر فتنه که ساکن است انگیخته گیر		وین روی چو ماه آسمانت بدریغ		از صرصر مرگ باز در ریخته گیر
ره بس دور است توشه بردار و برو		فارغ منشین تمام کن کار برو		تا چند کنی جمع که تا چشم زنی		فرمان آید که جمله بگذار برو
گیرم که جهان بکام دیدی و شدی		زلف همه دلبران کشیدی و شدی		چیزی که ترا هوا بدان می‌دارد		انگار بدان چیز رسیدی و شدی
قومی که بخواب مرگ سرباز نهند		تا حشر ز قال و قیل خود باز رهند		تا کی گوئی کسی خبر باز نداد		چون بیخبرند از چه خبر باز دهند
در حبس وجود از چه افتادم من		کز ننگ وجودخود بفریادم من		چون می‌مردم بصد هزاران زاری		از مادر خویشتن چرا زادم من
خلقی که در این جهان پدیدار شدند		در خاک به عاقبت گرفتار شدند		چندین غم خود مخور که همچون من و تو		بسیار درآمدند و بسیار شدند
بس خون که دلم ز اول کار بریخت		تا آخر کار چون گل از خار بریخت		سرسبزی خاک از چه سبب می‌بایست		چون زرد شد و بزاری زار بریخت
تا چند زمرگ غمناک شوی		آن به که ز اندیشهٔ خود پاک شوی		یک قطرهٔ آب بودهٔ اول کار		تا آخر کار یک کف خاک شوی
ماتمزدگان عالم خاک هنوز		می خاک شوند در غم خاک هنوز		چندانکه تهی می‌شود از پشت زمین		پرمی نشود این شکم خاک هنوز
چون رفت ز جسم جوهر روشن ما		از خار دریغ پر شود گلشن ما		بر ما بروند و هیچکس نشناسد		تا زیر زمین چه می‌رود بر تن ما
هر خاک که درجهان کسی فرسود است		تن‌هاست که آسیای چرخش سوداست		هر گرد که بر فرق عزیز تو نشست		مفشان که سرو فرق عزیزی بوده است
لاله ز رخ چو ماه می‌بینم من		سبزه ز خط سیاه می‌بینم من		وان کاسهٔ سرکه بود پر باد غرور		پیمانهٔ خاک راه می‌بینم من
هر کوزه که بیخود بدهن باز نهم		گوید بشنو تا خبری باز دهم		                             		                             
بر بستر خاک خفتگان می‌بینم		در زیر زمین نهفتگان می‌بینم		چندانکه به صحرای عدم می‌نگرم		ناآمده‌گان و رفتگان می‌بینم
هر سبزه و گل که از زمین بیرون رست		از خاک یکی سبز خطی گلگون رست		هر نرگس و لاله کز که و هامون رست		از چشم و بتن وز جگر پرخون رست
ای اهل قبور خاک گشتید و غبار		هر ذره زهر ذره گرفتید کنار		این خود چه سرابست که تاروز شمار		بیخود شده‌اید بیخبر از همه کار
هر گلی کان بود بر شاخی بچید		بلبل بیچاره کان حالت بدید		در معنی از زبان عشق سفت		این غزل بر سرگذشت خویش گفت
هست فاسق را سه خصلت در نهاد		باشد اول در دلش حب فساد		حرفه‌اش آزردن خلق خداست		دور دارد خویش را از راه راست
عشقست مرا بهینه‌تر کیش بتا		نوشست مرا ز عشق تو نیش بتا		من می‌باشم ز عشق تو ریش بتا		نه پای تو گیرم نه سر خویش بتا
در دست منت همیشه دامن بادا		و آنجا که ترا پای سر من بادا		برگم نبود که کس ترا دارد دوست		ای دوست همه جهانت دشمن بادا
عشقا تو در آتش نهادی ما را		درهای بلا همه گشادی ما را		صبرا به تو در گریختم تا چکنی		تو نیز به دست هجر دادی ما را
آنی که قرار با تو باشد ما را		مجلس چو بهار با تو باشد ما را		هر چند بسی به گرد سر برگردم		آخر سر و کار با تو باشد ما را
ای کبک شکار نیست جز باز ترا		بر اوج فلک باشد پرواز ترا		زان می‌نتوان شناختن راز ترا		در پرده کسی نیست هم آواز ترا
هر چند بسوختی به هر باب مرا		چون می‌ندهد آب تو پایاب مرا		زین بیش مکن به خیره در تاب مرا		دریافت مرا غم تو، دریاب مرا
چون دوست نمود راه طامات مرا		از ره نبرد رنگ عبادات مرا		چون سجده همی نماید آفات مرا		محراب ترا باد و خرابات مرا
در منزل وصل توشه‌ای نیست مرا		وز خرمن عشق خوشه‌ای نیست مرا		گر بگریزم ز صحبت نااهلان		کمتر باشد که گوشه‌ای نیست مرا
در دل ز طرب شکفته باغیست مرا		بر جان ز عدم نهاده داغیست مرا		خالی ز خیالها دماغیست مرا		از هستی و نیستی فراغیست مرا
اندوه تو دلشاد کند مرجان را		کفر تو دهد بار کمی ایمان را		دل راحت وصل تو مبیناد دمی		با درد تو گر طلب کند درمان را
کی باشد که ز طلعت دون شما		ما رسته و رسته ریش‌ملعون شما		ما نیز بگردیم و نباید گشتن		چون  خری گرد در  شما
گردی نبرد ز بوسه از افسر ما		گر بوسه به نام خود زنی بر سر ما		تازان خودی مگرد گرد در ما		یا چاکر خویش باش یا چاکر ما
در دل کردی قصد بداندیشی ما		ظاهر کردی عیب کمابیشی ما		ای جسته به اختیار خود خویشی ما		بگرفت ملالتت ز درویشی ما
زان سوزد چشم تو زان ریزد آب		کاندر ابروت خفته بد مست و خراب		ابروی تو محراب و بسوزد به عذاب		هر مست که او بخسبد اندر محراب
تا در چشمم نشسته بودی در تاب		پیوسته همی بریختی در خوشاب		و اکنون که برون شدن به رستم ز عذاب		چون دیده ز خس برست کم ریزد آب
با دل گفتم چگونه‌ای، داد جواب		من بر سر آتش و تو سر بر سر آب		ناخورده ز وصل دوست یک جام شراب		افتاده چنین که بینیم مست و خراب
گفتی که کیت بینم ای در خوشاب		دریاب مرا و خویشتن را دریاب		کایام چنان بود که شبها گذرد		کز دور خیال هم نبینیم به خواب
آنکس که ز عابدی در ایام شراب		نشنید کس از زبان او نام شراب		از عشق چنان بماند در دام شراب		کز محبره فرمود کنون جام شراب
روزاز دورخت بروشنی ماند عجب		آن مقنعهٔ چو شب نگویی چه سبب		گویی که به ما همی نمایی ز طرب		کاینک سر روز ما همی گردد شب
ای مجلس تو چو بخت نیک اصل طرب		وین در سخنهات چو روز اندر شب		خورشید سما را چو ز چرخست نسب		خورشید زمینی و چو چرخی چه عجب
لبهات می ست و می بود اصل طرب		چندان ترشی درو نگویی چه سبب		تو از نمک آنچنان ترش داری لب		گر می ز نمک ترش شود نیست عجب
نیلوفر و لاله هر دو بی‌هیچ سبب		این پوشد نیل و آن به خون شوید لب		می‌شویم و می‌پوشم ای نوشین لب		در هجر تو رخ به خوان و از نیل سلب
تا بشنیدم که گرمی از آتش تب		گرمی سوی دل بردم و سردی سوی لب		مرگست ندیمم از فراقت همه شب		تب با تو و مرگ با من این هست عجب
از روی تو و زلف تو روز آمد و شب		ای روز و شب تو روز و شب کرده عجب		تا عشق مرا روز و شبت هست سبب		چون روز و شبت کنم شب و روز طلب
تا دیده‌ام آن سیب خوش دوست فریب		کو بر لب نوشین تو می‌زد آسیب		اندیشهٔ آن خود از دلم برد شکیب		تا از چه گرفت جای شفتالو سیب
بی‌خوابی شب جان مرا گر چه بکاست		جر بیداری ز روی انصاف خطاست		باشد که خیال او شبی رنجه شود		عذر قدمش به سالها نتوان خواست
ای جان عزیز تن بباید پرداخت		گر با غم عشق و عاشقی خواهی ساخت		اندر دل کن ز عشق خواری و نواخت		با روی نکو چو عاشقی خواهی باخت
آن موی که سوز عاشقان می‌انگیخت		کز یک شکنش هزار دلداده گریخت		آخر اثر زمانه رنگی آمیخت		تا در کفش از موی سیه پاک بریخت
در دوستی ای صنم چو دادم دادت		بر من ز چه روی دشمنی افتادت		دشمن خوانی مرا و خوانم بادت		ای دوست چو من هزار دشمن بادت
ای مانده زمان بنده اندر یادت		دادست ملک ز آفرینش دادت		تو عید منی به عید بینم شادت		ای عید رهی عید مبارک بادت
ای کرده فلک به خون من نامزدت		دیدار نکو داده و برده خردت		ز اقبال قبول تو و ز ادبار ردت		من خود رستم وای تو و خوی بدت
صدبار به بوسه آزمودم پارت		بس بوسه دریغ یافتم هر بارت		گفتم که کنون کشید خواهم بارت		با این همه هم به کار ناید کارت
ای خواجه محمد ای محامد سیرت		ای در خور تاج هر دو هم نام و سرت		پیدا به شما دو تن سه اصل فطرت		ز آن روی سخا از تو و علم از پدرت
زین پس هر چون که داردم دوست رواست		گفتار بیفتاد و خصومت برخاست		آزادی و عشق چون همی باید راست		بنده شدم و نهادم از یک سو خواست
خورشید به زیر دام معشوقهٔ ماست		مه با همه حسن نام معشوقهٔ ماست		امروز جهان به کام معشوقهٔ ماست		عالم همه بانگ و نام معشوقهٔ ماست
بیرون جهان همه درون دل ماست		این هر دو سرا، یگان یگان منزل ماست		زحمت همه در نهاد آب و گل ماست		پیش از دل و گل چه بود آن منزل ماست
روز از طلبت پردهٔ بیکاری ماست		شبها ز غمت حجرهٔ بیداری ماست		هجران تو پیرایهٔ غمخواری ماست		سودای تو سرمایهٔ هشیاری ماست
هر باطل را که رهگذر بر گل ماست		تو پنداری که منزلش در دل ماست		آنجا که نهاد قبلهٔ مقبل ماست		درد ازل و عشق ابد حاصل ماست
هجرت به دلم چو آتشی در پیوست		آب چشمم قوت او را بشکست		چون خواستم از یاد غمت گشتن مست		بگرفت مرا خاک سر کوی تو دست
دستی که حمایل تو بودی پیوست		پایی که مرا نزد تو آوردی مست		زان دست به جز بند ندارم بر پای		زان پای به جز باد ندارم در دست
تا زلف بتم به بند زنجیر منست		سرگشته همی روم نه هشیار و نه مست		گویم بگرم زلف ترا هر چون هست		نه طاقت دل یابم و نه قوت دست
خواهم که به اندیشه و یارای درست		خود را به در اندازم ازین واقعه چست		کز مذهب این قوم ملالم بگرفت		هر یک زده دست عجز در شاخی سست
گفتم پس از آنهمه طلبهای درست		پاداش همان یکشبه وصل آمد چست		برگشت به خنده گفت ای عاشق سست		زان یکشبه را هنوز باقی بر تست
مستست بتا چشم تو و تیر به دست		بس کس که به تیر چشم مست تو بخست		گر پوشد عارضت زره عذرش هست		از تیر بترسد همه کس خاصه ز مست
ای مه تویی از چهار گوهر شده هست		زینست که در چهار جایی پیوست		در چشم آبی و آتشی اندر دل		بر سر خاکی و بادی اندر کف دست
چون من به خودی نیامدم روز نخست		گر غم خورم از بهر شدن ناید چست		هر چند رهی اسیر در قبضهٔ توست		زین آمد و شد رضای تو باید جست
ای چون گل و مل در به در و دست به دست		هر جا ز تو خرمی و هر کس ز تو مست		آنرا که شبی با تو بود خاست و نشست		جز خار و خمار از تو چه برداند بست
ای نیست شده ذات تو در پردهٔ هست		ای صومعه ویران کن و زنار پرست		مردانه کنون چو عاشقان می در دست		گرد در کفر گرد و گرد سر مست
لشکرگه عشق عارض خرم تست		زنجیر بلا زلف خم اندر خم تست		آسایش صدهزار جان یک دم تست		ای شادی آن دل که در آن دل غم تست
گیرم که چو گل همه نکویی با تست		چون بلبل راه خوبگویی با تست		چون آینه خوی عیب جویی با تست		چه سود که شیمت دورویی با تست
محراب جهان جمال رخسارهٔ تست		سلطان فلک اسیر و بیچارهٔ تست		شور و شر و شرک و زهد و توحید و یقین		در گوشهٔ چشمهای خونخوارهٔ تست
امروز ببر زانچه ترا پیوندست		کانها همه بر جان تو فردا بندست		سودی طلب از عمر که سرمایهٔ عمر		روزی چندست و کس نداند چندست
بر من فلک ار دست جفا گستردست		شاید که بسی وفا و خوبی کردست		امروز به محنتم از آن از سر و دست		تا درد همان خورد که صافی خوردست
تا جان مرا بادهٔ مهرت سودست		جان و دلم از رنج غمت ناسودست		گر باده به گوهر اصل شادی بودست		پس چونکه ز بادهٔ تو رنج افزودست
در دام تو هر کس که گرفتارترست		در چشم تو ای جان جهان خوارترست		وان دل که ترا به جان خریدار ترست		ای دوست به اتفاق غمخوار ترست
مژگان و لبش عذر و عذابی دگرست		وز کبر و ز لطف آتش و آبی دگرست		بی‌شک داند آنکه خردمند بود		کان آفت آب آفتاب دگرست
هر خوش پسری را حرکات دگرست		واندر لب هر یکی حیات دگرست		گویند مزاج مرگ دارد هجران		هجر پسران خوش ممات دگرست
هر روز مرا با تو نیازی دگرست		با دو لب نوشین تو رازی دگرست		هر روز ترا طریق و سازی دگرست		جنگی دگر و عتاب و نازی دگرست
در شهر هر آنکسی که او مشهورست		دانم که ز درد پای تو رنجورست		هستی به معانی تو جهانی دیگر		پایی که جهانی نکشد معذورست
غم خوردن این جهان فانی هوسست		از هستی ما به نیستی یک نفسست		نیکویی کن اگر ترا دست رسست		کین عالم یادگار بسیار کسست
در دیدهٔ کبر کبریای تو بسست		در کیسهٔ فقر کیمیای تو بسست		کوران هزار ساله را در ره عشق		یک ذره ز گرد توتیای تو بسست
گر گویم جان فدا کنم جان نفسست		گر گویم دل فدا کنم دل هوسست		گر ملک فدا کنم همان ملک خسست		کی برتر ازین سه بنده را دست رسست
تا این دل من همیشه عشق اندیش‌ست		هر روز مرا تازه بلایی پیش ست		عیبم مکنید اگر دل من ریش‌ست		کز عشق مراد خانه ویران بیشست
زین روی که راه عشق راهی تنگ‌ست		نه بر خودمان صلح و نه بر کس جنگست		می‌باید می چه جای نام و ننگ‌ست		کاندر ره عشق کفر و دین همرنگست
ار نیست دهان فزونت ار هست کمست		گویی به مثل وجودش اندر عدم‌ست		درد است و دواست هم شفا و الم‌ست		گویی ملک الموت و مسیحا بهم‌ست
تنگی دهن یار ز اندیشه کمست		اندیشهٔ ما برون هستی ستم‌ست		گر هست به نیستی چرا متهمست		ار نیست فزونشدست ور هست کمست
هر روز مرا ز عشق جان انجامت		جانیست وظیفه از دو تا بدامت		یک جان دو شود چو یابم از انعامت		از دو لب تو چهار حرف از نامت
آنجا که سر تیغ ترا یافتن ست		جان را سوی او به عشق بشتافتن ست		زان تیغ اگر چه روی برتافتن ست		یک جان دادن هزار جان یافتن‌ست
آنم که مرا نه دل نه جان و نه تنست		بر من ز من از صفات هستی بدنست		تا ظن نبری که هستی من ز منست		آن سایه ز من نیست که از پیرهنست
برهان محبت نفس سرد منست		عنوان نیاز چهرهٔ زرد منست		میدان وفا دل جوانمرد منست		درمان دل سوختگان درد منست
شبها ز فراق تو دلم پر خونست		وز بی‌خوابی دو دیده بر گردونست		چون روز آید زبان حالم گوید		کای بر در بامداد حالست چونست
آن روز که بیش با من او را کینست		بیشش بر من کرامت تمکینست		گویم به زبان نخواهمش گر دینست		شوخیست که می کنم چه جای اینست
در مرگ حیات اهل داد و دینست		وز مرگ روان پاک را تمکینست		نز مرگ دل سنایی اندهگینست		بی مرگ همی میرد و مرگش زین‌ست
آنکس که سرت برید غمخوار تو اوست		وان کت کلهی نهاد طرار تو اوست		آنکس که ترا بار دهد بار تو اوست		وآنکس که ترا بی تو کند یار تو اوست
آنکس که به یاد او مرا کار نکوست		با دشمن من همی زید در یک پوست		گر دشمن بنده را همی دارد دوست		بدبختی بنده‌ست نه بدعهدی اوست
ایام درشت رام بهرام شه‌ست		جام ابدی به نام بهرامشه‌ست		آرام جهان قوام بهرامشه‌ست		اجرام فلک غلام بهرامشه‌ست
هر چند بلای عشق دشمن کامیست		از عشق به هر بلا رسیدن خامی‌ست		مندیش به عالم و به کام خود زی		معشوقه و عشق را هنر بدنامی‌ست
در دام تو هر کس که گرفتارترست		در چشم تو ای جهان جان خوارترست		آن دل که ترا به جان خریدارترست		ای دوست به اتفاق غمخوارترست
چندان چشمم که در غم هجر گریست		هرگز گفتی گریستنت از پی چیست		من خود ز ستم هیچ نمی‌دانم گفت		کو با تو و خوی تو چو من خواهد زیست
گویند که راستی چو زر کانیست		سرمایهٔ عز و دولت و آسانیست		گر راست به هر چه راستست ارزانیست		من راستم آخر این چه سرگردانیست
کمتر ز من ای جان به جهان خاکی نیست		بهتر ز تو مهتری و چالاکی نیست		تو بی‌منی از منت همی آید باک		من با توام ار تو بی‌منی باکی نیست
اندر عقب دکان قصاب گویست		و آنجا ز سر غرقه به خونش گرویست		از خون شدن دل که می‌اندیشد		آنجا که هزار خون ناحق به جویست
زلفین تو تا بوی گل نوروزیست		کارش همه ساله مشک و عنبر سوزیست		همرنگ شبست و اصل فرخ روزیست		ما را همه زو غم و جدایی روزیست
عقلی که ز لطف دیدهٔ جان پنداشت		بر دل صفت ترا به خوبی بنگاشت		جانی که همی با تو توان عمر گذاشت		عمری که دل از مهر تو بر نتوان داشت
روزی که رطب داد همی از پیشت		آن روز به جان خریدمی تشویشت		اکنون که دمید ریش چون حشیشت		تیزم بر ریش اگر ریم بر ریشت
نوری که همی جمع نیابی در مشت		ناری که به تو در نتوان زد انگشت		دهری که شوی بر من بیچاره درشت		بختی که چو بینمت بگردانی پشت
بس عابد را که سرو بالای تو کشت		بس زاهد را که قدر والای تو کشت		تو دیر زی ای بت ستمگر که مرا		دست ستم زمانه در پای تو کشت
صد بار رهی بیش به کوی تو شتافت		بویی ز گلستان وصال تو نیافت		دل نیست کز آتش فراق تو نتافت		دست تو قوی‌ترست بر نتوان تافت
بویی که مرا ز وصل یار آمد رفت		و آن شاخ جوانی که به بار آمد رفت		گیرم که ازین پس بودم عمر دراز		چه سود ازو کانچه به کار آمد رفت
ای عالم علم پیشگاه تو برفت		ای دین محمدی پناه تو برفت		ای چرخ فرو گسل که ماه تو برفت		در حجله‌رو ای سخن که شاه تو برفت
رازی که سر زلف تو با باد بگفت		خود باد کجا تواند آن راز نهفت		یک ره که سر زلف ترا باد بسفت		بس گل که ز دست باد می‌باید رفت
چون دید مرا رخانش چون گل بشکفت		آن دیدهٔ نیمخوابش از شرم بخفت		گفتا که مخور غم که شوی با ما جفت		قربان چنان لب که چنان داند گفت
افلاک به تیر عشق بتوانم سفت		و آفاق به باد هجر بتوانم رفت		در عشق چنان شدم که بتوانم گفت		کاندر یک چشم پشه بتوانم خفت
تا کی باشم با غم هجران تو جفت		زرقیست حدیثان تو پیدا و نهفت		چون از تو نخواهدم گل و مل بشکفت		دست از تو بشستم و به ترک تو گفت
در خاک بجستمت چو خور یافتمت		بسیار عزیزتر ز زر یافتمت		جایی اگر امروز خبر یافتمت		جان تو که نیک عشوه گر یافتمت
ای دیدهٔ روشن سنایی ز غمت		تاریک شد این دو روشنایی ز غمت		با این همه یک ساعت و یک لحظه مباد		این جان و دل مرا جدایی ز غمت
از ظلمت چون گرفته ما هم ز غمت		چون آتش و خون شد اشک و آهم ز غمت		از بس که شب و روز بکاهم ز غمت		از زردی رخ چو برگ کاهم ز غمت
دل خسته و زار و ناتوانم ز غمت		خونابه ز دیده می‌برانم ز غمت		هر چند به لب رسیده جانم ز غمت		غمگین مانم چو باز مانم ز غمت
هر چند دلم بیش کشد بار غمت		گویی که بود شیفته‌تر بر ستمت		گفتی کم من گیر نگیرد هرگز		آن دل که کم خویش گرفتست کمت
سرو چمنی یاد نیاید ز منت		شد پست چو من سرو بسی در چمنت		خورشید همه ز کوه آید بر اوج		وان من مسکین ز ره پیرهنت
زین رفتن جان ربای درد افزایت		چون سازم و چون کنم پشیمان رایت		برخیزم و در وداع هجر آرایت		بندی سازم ز دست خود بر پایت
آتش در زن ز کبریا در کویت		تا ره نبرد هیچ فضولی سویت		آن روی نکو ز ما بپوش از مویت		زیرا که به ما دریغ باشد رویت
هستی تو سزای این و صد چندین رنج		تا با تو که گفت کین همه بر خود سنج		از جستن و خواستن برآسای و مباش		آرام گزین که خفته‌ای بر سر گنج
اندر همه عمر من بسی وقت صبوح		آمد بر من خیال آن راحت روح		پرسید ز من که چون شدی تو مجروح		گفتم ز وصال تو همین بود فتوح
هر جاه ترا بلندی جوزا باد		درگاه ترا سیاست دریا باد		رای تو ز روشنی فلک سیما باد		خورشید سعادت تو بر بالا باد
ای شاخ تو اقبال و خرد بارت باد		در عالم عقل و روح بازارت باد		نام پدرت عاقبت کارت باد		کارت چو رخ و سرت چو دستارت باد
گوشت سوی عاقلان غافل‌وش باد		چشمت سوی صوفیان دردی کش باد		بی روی تو آب دیده‌ها آتش باد		بی وصل تو روز نیک را شب خوش باد
زلفینانت همیشه خم در خم باد		واندوهانت همیشه دم در دم باد		شادان به غم منی غمم بر غم باد		عشقی که به صد بلا کم آید کم باد
نور بصرم خاک قدمهای تو باد		آرام دلم زلف به خمهای تو باد		در عشق داد من ستمهای تو باد		جانی دارم فدای غمهای تو باد
اصل همه شادی از دل شاد تو باد		تا بنده بود همیشه بر یاد تو باد		بیداد همی کنی و دادم ندهی		داد همه کس فدای بیداد تو باد
از کبر چو من طبع تو بگریخته باد		با خلق چو تو خلق من آمیخته باد		دشمنت چو من به گردن آویخته باد		یا همچو من آب روی او ریخته باد
گردی که ز دیوار تو برباید باد		جز در چشمم از آن نشان نتوان داد		ای در غم تو طبع خردمندان شاد		هر کو به تو شاد نیست شادیش مباد
کاری که نه کار تست ناساخته باد		در کوی تو مال و ملک درباخته باد		گر چهرهٔ من جز از غم تست چو زر		در بوتهٔ فرقت تو بگداخته باد
چشمم ز فراق تو جهانسوز مباد		بر من سپه هجر تو پیروز مباد		روزی اگر از تو باز خواهم ماندن		شب باد همه عمر من آن روز مباد
آن را شایی که باشم از عشق تو شاد		و آن را شایم که از منت ناید یاد		با این همه چشم زخم ای حورنژاد		در راه تو بنده با خود و بی خود باد
آن به که کنم یاد تو ای حور نژاد		و آن به که نیارم از جفاهای تو یاد		گر چه به خیال تست بیهوده و باد		بیهوده ترا به باد نتوانم داد
ما را به جز از تو عالم افروز مباد		بر ما سپه هجر تو پیروز مباد		اندر دل ما ز هجر تو سوز مباد		چون با تو شدم بی‌تو مرا روز مباد
در دیدهٔ خصم نیک روی تو مباد		بر عاشق سفله نیک خوی تو مباد		چون قامت من دل دو توی تو مباد		جز من پس ازین عاشق روی تو مباد
آب از اثر عارض تو می گردد		آتش زد و رخسار تو پر خوی گردد		گر عاشق تو چو خاک لاشی گردد		چون باد به گرد زلف تو کی گردد
تن در غم تو در آب منزل دارد		دل آتش سودای تو در دل دارد		جان در طلب تو باد حاصل دارد		پس کیست که او نیل ترا گل دارد
هجر تو خوشست اگر چه زارم دارد		وصل تو بتر که بی‌قرارم دارد		هجر تو عزیز و وصل خوارم دارد		این نیز مزاج روزگارم دارد
از روی تو دیده‌ها جمالی دارد		وز خوی تو عقلها کمالی دارد		در هر دل و جان غمت نهالی دارد		خال تو بر آن روی تو حالی دارد
با هجر تو بنده دل خمین می‌دارد		شبهاست که روی بر زمین می‌دارد		گویند مرا که روی بر خاک منه		بی روی توام روی چنین می‌دارد
ای صورت تو سکون دلها چو خرد		وی سیرت تو منزه از خصلت بد		دارم ز پی عشق تو یک انده صد		از بیم تو هیچ دم نمی‌یارم زد
گه جفت صلاح باشم و یار خرد		گه اهل فساد و با بدان داد و ستد		باید بد و نیک نیک ور نه بد بد		زین بیش دف و داریه نتوانم زد
من چون تو نیابم تو چو من یابی صد		پس چون کنمت بگفت هر ناکس زد		کودک نیم این مایه شناسم بخرد		پای از سر و آب از آتش و نیک از بد
روزی که بود دلت ز جانان پر درد		شکرانه هزار جان فدا باید کرد		اندر سر کوی عاشقی ای سره مرد		بی شکر قفای نیکوان نتوان خورد
گر خاک شوم چو باد بر من گذرد		ور باد شوم چو آب بر من سپرد		جانش خواهم به چشم من در نگرد		از دست چنین جان جهان جان که برد
بر رهگذر دوست کمین خواهم کرد		زیر قدمش دیده زمین خواهم کرد		گر بسپردش صد آفرین خواهم گفت		نه عاشق زارم ار جز این خواهم کرد
از دور مرا بدید لب خندان کرد		و آن روی چو مه به یاسمین پنهان کرد		آن جان جهان کرشمهٔ خوبان کرد		ور نه به قصب ماه نهان نتوان کرد
سودای توام بی‌سر و بی‌سامان کرد		عشق تو مرا زندهٔ جاویدان کرد		لطف و کرمت جسم مرا چون جان کرد		در خاک عمل بهتر ازین نتوان کرد
روزی که سر از پرده برون خواهی کرد		آنروز زمانه را زبون خواهی کرد		گر حسن و جمال ازین فزون خواهی کرد		یارب چه جگرهاست که خون خواهی کرد
چون چهرهٔ تو ز گریه باشد پر درد		زنهار به هیچ آبی آلوده مگرد		اندر ره عاشقی چنان باید مرد		کز دریا خشک آید از دوزخ سرد
گفتا که به گرد کوی ما خیره مگرد		تا خصم من از جان تو برنارد گرد		گفتم که نبایدت غم جانم خورد		در کوی تو کشته به که از روی تو فرد
منگر تو بدانکه ذوفنون آید مرد		در عهد وفا نگر که چون آید مرد		از عهدهٔ عهد اگر برون آید مرد		از هر چه گمان بری فزون آید مرد
رو گرد سراپردهٔ اسرار مگرد		شوخی چکنی که نیستی مرد نبرد		مردی باید زهر دو عالم شده فرد		کو درد به جای آب و نان داند خورد
آن بت که دل مرا فرا چنگ آورد		شد مست و سوی رفتن آهنگ آورد		گفتم مستی، مرو، سر جنگ آورد		چون گل بدرید جامه و رنگ آورد
بس دل که غم سود و زیان تو خورد		بس شاه که یاد پاسبان تو خورد		نان تو خورد سگی که روبه گیرست		ای من سگ آن سگی که نان تو خورد
هر کو به جهان راه قلندر گیرد		باید که دل از کون و مکان برگیرد		در راه قلندری مهیا باید		آلودگی جهان نه در برگیرد
چون پوست کشد کارد به دندان گیرد		آهن ز لبش قیمت مرجان گیرد		او کارد به دست خویش میزان گیرد		تا جان گیرد هر آنچه با جان گیرد
این اسب قلندری نه هر کس تازد		وین مهرهٔ نیستی نه هر کس بازد		مردی باید که جان برون اندازد		چون جان بشود عشق ترا جان سازد
گبری که گرسنه شد به نانی ارزد		سگ زان تو شد به استخوانی ارزد		اظهار نهانی به جهانی ارزد		آسایش زندگی به جانی ارزد
بادی که ز کوی آن نگارین خیزد		از خاک جفا صورت مهر انگیزد		آبی که ز چشم من فراقش ریزد		هر ساعتم آتشی به سر بربیزد
ای آنکه برت مردم بد، دد باشد		وز نیکی تو یک هنرت صد باشد		دانی تو و آنکه چون تو بخرد باشد		گر مردم نیک بد کند بد باشد
دشنام که از لب تو مهوش باشد		دری شمرم کش اصل از آتش باشد		نشگفت که دشنام تو دلکش باشد		کان باد که بر گل گذرد خوش باشد
تو شیردلی شکار تو دل باشد		جان دادنم از پی تو مشکل باشد		وصل تو به حیله کی به حاصل باشد		مدبر چه سزای عشق مقبل باشد
این ضامن صبر من خجل خواهد شد		این شیفتگی یک چهل خواهد شد		بر خشک دوپای من به گل خواهد شد		گویا که سر اندر سر دل خواهد شد
در راه قلندری زیان سود تو شد		زهد و ورع و سجاده مردود تو شد		دشنام سرود و رود مقصود تو شد		بپرست پیاله را که معبود تو شد
بالای بتان چاکر بالای تو شد		سرهای سران در سر سودای تو شد		دلها همه نقش‌بند زیبای تو شد		جهانها همه دفتر سخنهای تو شد
از فقر نشان نگر که در عود آمد		بر تن هنرش سیاهی دود آمد		بگداختنش نگر چه مقصود آمد		بودش همه از برای نابود آمد
در هجر توام قوت یک آه نماند		قوت دل من جز غمت ای ماه نماند		زین خیره سری که عشق مه رویانست		اندر ره عاشقی دو همراه نماند
نارفته به کوی صدق در گامی چند		ننشسته به پیش خاصی و عامی چند		بد کرده همه نام نکو نامی چند		برکرده ز طامات الف لامی چند
نقاش که بر نقش تو پرگار افگند		فرمود که تا سجده برندت یک چند		چون نقش تمام گشت ای سرو بلند		می‌خواند «وان یکاد» و می‌سوخت سپند
مرغان که خروش بی‌نهایت کردند		از فرقت گل همی شکایت کردند		چون کار فراقشان روایت کردند		با گل گله‌های خود حکایت کردند
ای گل نه به سیم اگر به جانت بخرند		چون بر تو شبی گذشت نامت نبرند		گه نیز عزیز و گاه خوارت شمرند		بر سر ریزند و زیر پایت سپرند
این بی‌ریشان که سغبهٔ سیم و زرند		در سبلت تو به شاعری که نگرند		زر باید زر که تا غم از دل ببرند		ترانهٔ خشک خوبرویان نخرند
سیمرغ نه‌ای که بی تو نام تو برند		طاووس نه‌ای که با تو در تو نگرند		بلبل نه که از نوای تو جامه درند		آخر تو چه مرغی و ترا با چه خرند
سادات به یک بار همه مهجورند		کز سایهٔ حشمت تو مهتر دورند		از غایت مهر تو به دل رنجورند		گر شکر تو گویند به جان معذورند
با یاد تو جام زهر چون نوش کشند		از کوی تو عاشقان بیهوش کشند		بنمای به زاهدان جمال رخ خویش		تا غاشیهٔ مهر تو بر دوش کشند
تا عشق قد تو همچو چنبر نکند		در راه قلندری ترا سر نکند		این عشق درست از آن کس آید به جهان		کورا همه آب بحرها تر نکند
عشق تو کرای شادی و غم نکند		عمر تو کرای سور و ماتم نکند		زخم تو کرای آه و مرهم نکند		چه جای کراییم کراهم نکند
بسیار مگو دلا که سودی نکند		ور صبر کنی به تو نمودی نکند		چون جان تو صد هزار برهم نهد او		و آتش زند اندرو و دودی نکند
یک دم سر زلف خویش پر خم نکند		تا کار مرا چو زلف درهم نکند		خارم نهد و عشق مرا کم نکند		خاری که چنو گل سپر غم نکند
عشاق اگر دو کون پیش تو نهند		مفلس مانند و از خجالت نرهند		من عاشق دلسوخته جانی دارم		پیداست درین جهان به جانی چه دهند
عشق و غم تو اگر چه بی‌دادانند		جان و دل من زهر دو آبادانند		نبود عجب ار ز یکدیگر شادانند		چون جان من و عشق تو همزادانند
آنها که اسیر عشق دلدارانند		از دست فلک همیشه خونبارانند		هرگز نشود بخت بد از عشق جدا		بدبختی و عاشقی مگر یارانند
آنها که درین حدیث آویخته‌اند		بسیار ز دیده خون دل ریخته‌اند		بس فتنه که هر شبی برانگیخته‌اند		آنگاه به حیلت از تو بگریخته‌اند
دیده ز فراق تو زیان می‌بیند		بر چهره ز خون دل نشان می‌بیند		با این همه من ز دیده ناخشنودم		تا بی رخ تو چرا جهان می‌بیند
آن روز که مهر کار گردون زده‌اند		مهر رز عاشقی دگرگون زده‌اند		واقف نشوی به عقل تا چون زده‌اند		کاین زر ز سرای عقل بیرون زده‌اند
تا در طلب مات همی کام بود		هر دم که بروی ما زنی دام بود		آن دل که در او عشق دلارام بود		گر زندگی از جان طلبد خام بود
آن ذات که پروردهٔ اسرار بود		از مرگ نیندیشد و هشیار بود		تیمار همی خوری که در خاک شوم		در خاک یکی شود که در نار بود
هر بوده که او ز اصل نابود بود		نابوده و بود او همه سود بود		گر یک نفسش پسند مقصود بود		نابود شود هر آینه بود بود
دل بندهٔ عاشقی تن آزاد چه سود باشد		جان گشته خراب و عالم آباد چه سود باشد		فریاد همی خواهم و تو تن زده‌ای		فریاد رسی چو نیست فریاد چه سود باشد
زن، زن ز وفا شود ز زیور نشود		سر، سر ز وفا شود ز افسر نشود		بی‌گوهر گوهری ز گوهر نشود		سگ را سگی از قلاده کمتر نشود
ترسم که دل از وصل تو خرم نشود		تا کار تو چون زلف تو درهم نشود		با من به وفا عهد تو محکم نشود		تا باد نکویی ز سرت کم نشود
یک روز دلت به مهر ما نگراید		دیوت همه جز راه بلا ننماید		تا لاجرم اکنون که چنینت باید		می‌گوید من همی نگویم شاید
آنی که فدای تو روان می‌باید		پیش رخ تو نثار جان می‌باید		من هیچ ندانم که کرا مانی تو		ای دوست چنانی که چنان می‌باید
گاهی فلکم گریستن فرماید		ناخفته دو چشم را عنا فرماید		گاهیم به درد خنده لب بگشاید		گوید ز بدی خنده نیاید آید
روزی که بتم ز فوطه رخ بنماید		با فوطه هزار جان ز تن برباید		در فوطه بتا خمش ازین به باید		عاشق کش فوطه پوش نیکو ناید
مردی که به راه عشق جان فرساید		باید که بدون یار خود نگراید		عاشق به ره عشق چنان می‌باید		کز دوزخ و از بهشت یادش ناید
آن باید آن که مرد عاشق آید		تا عشق هنرهای خودش بنماید		شاهنشه عشق روی اگر بنماید		با او همه غوغای جهان برناید
آن عنبر نیم تاب در هم نگرید		آن نرگس پر خمار خرم نگرید		روز من مستمند پر غم نگرید		هان تا نرسد چشم بدی کم نگرید
دی بنده چو آن لالهٔ خندان تو دید		وان سیب در آن رهگذر جان تو دید		نی سیب در آن حقهٔ مرجان تو دید		کاندر دل تنگ خود زنخدان تو دید
اکنون که سیاهی ای دل چون خورشید		بیشت باید ز عشق من داد نوید		کاندر چشمی تو از عزیزی جاوید		چون دیدهٔ دیده‌ای سیه به که سفید
ای دیدن تو راحت جانم جاوید		شب ماه منی و روز روشن خورشید		روزی که نباشدم به دیدارت امید		آن روز سیاه باد و آن دیده سپید
ای خورشیدی که نورت از روی امید		گفتم که به صدر ما نماند جاوید		ناگه به چه از باد اجل سرد شدی		گر سرد نگردد این نگارین خورشید
یک ذره نسیم خاک پایت بوزید		زو گشت درین جهان همه حسن پدید		هر کس که از آن حسن یکی ذره بدید		بفروخت دل و دیده و مهر تو خرید
گویی که من از بلعجبی دارم عار		سیب از چه نهی میان یکدانهٔ نار		این بلعجبی نباشد ای زیبا یار		کاندر دهن مور نهی مهرهٔ مار
چون از اجل تو دید بر لوح آثار		دست ملک‌الموت فرو ماند از کار		از زاری تو به خون دل جیحون‌وار		مرگ تو همی بر تو فرو گرید زار
نازان و گرازان به وثاق آمد یار		نازان چو گل و مل و گرازان چو بهار		جوشان و خروشانش گرفتم به کنار		جوشان ز تف خمر و خروشان ز خمار
از غایت بی‌تکلفی ما در هر کار		دیوانه و مستمان همی خواند یار		گفتیم تو خوش باش که ما ای دلدار		دیوانهٔ عاقلیم و مست هشیار
نه چرخ به کام ما بگردد یک بار		نه دارد یار کار ما را تیمار		نه نیز دلم را بر من هست قرار		احسنت ای دل، زه ای فلک، نیک ای یار
بخت و دل من ز من برآورد دمار		چون یار چنان دید ز من شد بیزار		زین نادره‌تر چه ماند در عالم کار		زانسان بختی، چنین دلی، چونان یار
ای گشته چو ماه و همچو خورشید سمر		خوی مه و خورشید مدار اندر سر		چون ماه به روزن کسان در منگر		ناخوانده چو خورشید میا ای دلبر
ای روی تو رخشنده‌تر از قبلهٔ گبر		وی چشم من از فراق گرینده چو ابر		من دست ز آستین برون کرده ز عشق		تو پای به دامن اندر آورده به صبر
آن کس که چو او نبود در دهر دگر		در خاک شد از تیر اجل زیر و زبر		واکنون که همی ز خاک برنارد سر		شاید که به خون دل کنم مژگان تر
بازی بنگر عشق چه کردست آغاز		می‌ناز ازین حدیث و خود را بنواز		بر درگه این و آن چه گردی به مجاز		ساز ره عشق کن برو با او ساز
هرگز دل من به آشکارا و به راز		با مردم بی خرد نباشد دمساز		من یار عیار خواهم و خاک انداز		کورا نشود ز عالمی دیده فراز
اول تو حدیث عشق کردی آغاز		اندر خور خویش کار ما را می‌ساز		ما کی گنجیم در سراپردهٔ راز		لافیست به دست ما و منشور نیاز
از عشق تو ای صنم به شبهای دراز		چون شمع به پای باشم و تن به گداز		تا بر ندمد صبح به شبهای دراز		جان در بر آتشست و دل در دم گاز
خوشخو شده بود آن صنم قاعده‌ساز		باز از شوخی بلعجبی کرد آغاز		چون گوز درآگند دگر باز از ناز		از ماست همی بوی پنیر آید باز
نادیده ترا چو راه را کردم باز		پیوسته شدم با غم و بگسسته ز ناز		دل نزد تو بگذاشتم ای شمع طراز		تا خسته دل از تو عذر من خواهد باز
خواهی که ترا روی دهد صرف نیاز		دستار نماز در خرابات بباز		مستی کن و بر نهاد هر مست بناز		مر مستان را چه جای روزه‌ست و نماز
عقلی که همیشه با روانی دمساز		دهری که به یک دید نهی کام فراز		بختی که نباشیم زمانی هم باز		جانی که چو بگسلی نپیوندی باز
شب گشت ز هجران دل فروزم روز		شب تیز شد از آه جهانسوزم روز		شد روشنی و تیرگی از روز و شبم		اکنون نه شبم شبست و نه روزم روز
ای گلبن نابسوده او باش هنوز		وی رنگ تو نامیخته نقاش هنوز		بوی تو نکردست صبا فاش هنوز		تا بر تو وزد باد صبا باش هنوز
آسیمه سران بی‌نواییم هنوز		با شهوتها و با هواییم هنوز		زین هر دو پی هم بگراییم هنوز		از دوست بدین سبب جداییم هنوز
بر چرخ نهاده پای بستیم هنوز		قارون شدگان تنگدستیم هنوز		صوفی شدهٔ بادهٔ صافیم هنوز		دوری در ده که نیم مستیم هنوز
ای در سر زلف تو صبا عنبر بیز		وی نرگس شهلای تو بس شورانگیز		هر قطره که می‌چکد ز خون دل من		در جام وفای تست کژدار و مریز
درد دلم از طبیب بیهوده مپرس		رنج تنم از حریف آسوده مپرس		نالودهٔ پاک را از آلوده مپرس		در بوده همی نگر ز نابوده مپرس
ای دیده ز هر طرف که برخیزد خس		طرفه‌ست که جز در تو نیاویزد خس		هش دار که تا با تو کم آمیزد خس		زیرا همه آب دیده‌ها ریزد خس
خواندیم گرسنه ما ز دل یار هوس		سیر از چو تویی بگو که یا رد شد پس		تو نعمت هر دو عالمی به نزد همه کس		قدر چو تویی گرسنه‌ای داند و بس
ای چون هستی برده دل من به هوس		چون نیستیم غم فراق تو نه بس		گر چون هستی به دستت آرم زین پس		پنهان کنمت چو نیستی از همه کس
ای من به تو زنده همچو مردم به نفس		در کار تو کرده دین و دنیا به هوس		گرمت بینم چو بنگرم با همه کس		سردی همه از برای من داری و بس
اندر طلبت هزار دل کرد هوس		با عشق تو صد هزار جان باخت نفس		لیکن چو همی می‌نگرم از همه کس		با نام تو پیوست جمال همه کس
شمعی که چو پروانه بود نزد تو کس		نتوان چو چراغ پیش تو داد نفس		با مشعلهٔ عشق تو با دست عسس		قندیل شب وصال تو زلف تو بس
بادی که بیاوری به ما جان چو نفس		ناری که دلم همی بسوزی به هوس		آبی که به تو زنده توان بودن و بس		خاکی که به تست بازگشت همه کس
ای تن وطن بلای آن دلکش باش		ای جان ز غمش همیشه در آتش باش		ای دیده به زیر پای او مفرش باش		ای دل نه همه وصال باشد خوش باش
ای گشته دل و جان من از عشق تو لاش		افگنده مرا به گفتگوی اوباش		یک شهر خبر که زاهدی شد قلاش		چون پرده دریده شد کنون باداباش
با من ز دریچه‌ای مشبک دلکش		از لطف سخن گفت به هر معنی خوش		می‌تافت چنان جمال آن حوراوش		کز پنجرهٔ تنور نور آتش
ای عارض گل پوش سمن پاش تو خوش		ای چشم پر از خمار جماش تو خوش		ای زلف سیه فروش فراش تو خوش		بر عاشق پر خروش پرخاش تو خوش
بر طرف قمر نهاده مشک و شکرش		چکند که فقاع خوش نبندد به درش		در کعبهٔ حسن گشت و در پیش درش		عشاق همه بوسه‌زنان بر حجرش
چون نزد رهی درآیی ای دلبر کش		پیراهن چرب را تو از تن درکش		زیرا که چو گیرمت به شادی در کش		در پیرهن چرب تو افتد آتش
نی آب دو چشم داری ای حورافش		زان روی درین دلست چندین آتش		بی باد تکبر تو ای دلبر کش		با خاک سر کوی تو دل دارم خوش
با سینهٔ این و آن چه گویی غم خویش		از دیدهٔ این و آن چه جویی نم خویش		بر ساز تو عالمی ز بیش و کم خویش		آنگاه بزی به ناز در عالم خویش
می بر کف گیر و هر دو عالم بفروش		بیهوده مدار هر دو عالم به خروش		گر هر دو جهان نباشدت در فرمان		در دوزخ مست به که در خلد به هوش
ای برده دل من چو هزاران درویش		بی رحمیت آیین شد و بد عهدی کیش		تا کی گویی ترا نیازارم بیش		من طبع تو نیک دانم و طالع خویش
گه در پی دین رویم و گه در پی کیش		هر روز به نوبتی نهیم اندر پیش		در جمله ز ما مرگ خرد دارد بیش		هستیم همه عاشق بدبختی خویش
هر چند بود مردم دانا درویش		صد ره بود از توانگر نادان بیش		این را بشود جاه چو شد مال از پیش		و آن شاد بود مدام از دانش خویش
دی آمدنی به حیرت از منزل خویش		امروز قراری نه به کار دل خویش		فردا شدنی به چیزی از حاصل خویش		پس من چه دهم نشان ز آب و گل خویش
آراست بهار کوی و دروازهٔ خویش		افگند به باغ و راغ آوازهٔ خویش		بنمای بهار را رخ تازهٔ خویش		تا بشناسد بهار اندازهٔ خویش
از عشق تو ای سنگدل کافر کیش		شد سوخته و کشته جهانی درویش		در شهر چنین خو که تو آوردی پیش		گور شهدا هزار خواهد شد بیش
معشوقه دلم به آتش انباشت چو شمع		بر رویم زرد گل بسی کاشت چو شمع		تا روز به یک سوختنم داشت چو شمع		پس خیره مرا ز دور بگذاشت چو شمع
از یار وفا مجوی کاندر هر باغ		بی هیچ نصیبه عشق میبازد زاغ		تا با خودی از عشق منه بر دل داغ		پروانه شو آنگاه تو دانی و چراغ
نیکوتری از آب روان اندر باغ		زیباتری از جوانی و مال و فراغ		لیکن چه کنم که عشقت ای شمع و چراغ		جویان بودست درد ما را از داغ
نادیده من از عشق تو یک روز فراغ		بهره نبرد مرا ز وصلت جز داغ		کردی تن من ز تاب هجران چو کناغ		تا خو داری تو دوست کشتن چو چراغ
ای بیماری سرو ترا کرده کناغ		پس دست اجل نهاده بر جان تو داغ		خورشید و چراغ من بدی و پس از این		ناییم بهم پیش چو خورشید و چراغ
در راه تو ار سود و زیانم فارغ		وز شوق تو از هر دو جهانم فارغ		خود را به تو داده‌ام از آنم بی‌غم		غمهای تو می‌خورم از آنم فارغ
تا دید هوات در دلم غایت عشق		در پیش دلم کشید خوش رایت عشق		گر وحی ز آسمان گسسته نشدی		در شان دل من آمدی آیت عشق
بر سین سریر سر سپاه آمد عشق		بر میم ملوک پادشاه آمد عشق		بر کاف کمال کل، کلاه آمد عشق		با اینهمه یک قدم ز راه آمد عشق
جز من به جهان نبود کس در خور عشق		زان بر سر من نهاد چرخ افسر عشق		یک بار به طبع خوش شدم چاکر عشق		دارم سر آنکه سر کنم در سر عشق
تحویل کنم نام خود از دفتر عشق		تا باز رهم من از بلا و سر عشق		نه بنگرم و نه بگذرم بر در عشق		عشق آفت دینست که دارد سر عشق
جز تیر بلا نبود در ترکش عشق		جز مسند عشق نیست در مفرش عشق		جز دست قضا نیست جنیبت کش عشق		جان باید جان سپند بر آتش عشق
گویند که کرده‌ای دلت بردهٔ عشق		وین رنج تو هست از دل آوردهٔ عشق		گر بر دارم ز پیش دل پردهٔ عشق		بینند دلی به نازپروردهٔ عشق
کی بسته کند عقل سراپردهٔ عشق		کی باز آرد خرد ز ره بردهٔ عشق		بسیار ز زنده به بود مردهٔ عشق		ای خواجه چه واقفی تو از خردهٔ عشق
چشمی دارم ز اشک پیمانهٔ عشق		جانی دارم ز سوز پروانهٔ عشق		امروز منم قدیم در خانهٔ عشق		هشیار همه جهان و دیوانهٔ عشق
خورشید سما بسوزد از سایهٔ عشق		پس چون شده‌ای دلا تو همسایهٔ عشق		جز آتش عشق نیست پیرایهٔ عشق		اینست بتا مایه و سرمایهٔ عشق
آن روز که شیر خوردم از دایهٔ عشق		از صبر غنی شدم به سرمایهٔ عشق		دولت که فگند بر سرم سایهٔ عشق		بر من به غلط ببست پیرایهٔ عشق
کردی تو پریر آب وصل از رخ پاک		تا دی شدم از آتش هجر تو هلاک		امروز شدی ز باد سردم بی‌باک		فردا کنم از دست تو بر تارک خاک
ای آصف این زمانه از خاطر پاک		همچون ز سلیمان ز تو شد دیو هلاک		ای همچو فرشته اندری عالم خاک		آثار تو و شخص تو دور از ادراک
زین پیش به شبهای سیاه شبه‌ناک		خورشید همی نمودی از عارض پاک		امروز به عارضت همی گوید خاک		ای روز زمانه «انعم الله مساک»
ناید به کف آن زلف سمن مال به مال		نی رقص کند بر آن رخان خال به خال		ای چون گل نو که بینمت سال به سال		گردنده چو روزگاری از حال به حال
هر چند شدم ز عش تو خوار و خجل		در عشق به جز درد ندارم حاصل		از تو نکنم شکایت ای شمع چگل		کین رنج مرا هم از دل آمد بر دل
ای عهد تو عهد دوستان سر پل		از وصل تو هجر خیزد از عز تو دل		پر مشغله و میان تهی همچو دهل		ای یک شبه همچو شمع و یک روزه چو گل
از گفتهٔ بد گوی تو چون هر عاقل		در کوشش خصم تو چو هر بی‌حاصل		خالی نکنم تا ننهندم در گل		سودای تو از دماغ و مهر تو ز دل
با چهرهٔ آن نگار خندان ای گل		بیرون نبری زیره به کرمان ای گل		بیهوده تن خویش مرنجان ای گل		هان چاک مزن بر به گریبان ای گل
ای عمر عزیز داده بر باد ز جهل		وز بی‌خبری کار اجل داشته سهل		اسباب دوصد ساله سگالنده ز پیش		نایافته از زمانه یک ساعت مهل
در عشق تو خفته همچو ابروی توام		زخمم چه زنی نه مرد بازوی توام		در خشم شدی که گفتمت ترک منی؟		بگذاشتم این حدیث، هندوی توام
از روی عتاب اگر چه گویی سردم		در صف بلا گرچه دهی ناوردم		روزی اگر از وفای تو برگردم		در مذهب و راه عاشقی نامردم
بسیار ز عاشقیت غمها خوردم		در هجر بسی شب که به روز آوردم		رنج دل و خون دیده حاصل کردم		گر جان برم از دست تو مرد مردم
بر دل ز غم فراق داغی دارم		در یافتن کام فراغی دارم		با این همه پر نفس دماغی دارم		بر رهگذر باد چراغی دارم
هر بار ز دیده از تو در تیمارم		تا بهره ز دیدار تو چون بردارم		ای یار چو ماه اگر دهی دیدارم		چون چرخ هزار دیده در وی دارم
هر روز به درد از تو نویدی دارم		بر تهمت عود خشک بیدی دارم		نومید مکن مرا و رخ برمفروز		کاخر به تو جز درد امیدی دارم
نامت پس ازین یارا به اسم دارم		نوشت پس ازین چو نیش کژدم دارم		چون مار سرم بکوب ارت دم دارم		از سگ بترم اگر به مردم دارم
در خوابگه از دل شب آتش بیزم		چون خاکستر به روز ز آتش خیزم		هر گه که کند عشق تو آتش تیزم		چون شمع ز درد بر سر آتش ریزم
چون در غم آن نگار سرکش باشم		آب انگارم گر چه در آتش باشم		چون من به مراد آن پریوش باشم		گر قصد به کشتنم کند خوش باشم
گفتم خود را ز خس نگهدار ای چشم		خود را و مرا به درد مسپار ای چشم		واکنون که به دیده در زدی خار ای چشم		تا جانت برآید اشک می بار ای چشم
افسرده شد از دم دهانم دم چشم		بر ناخن من گیا دمید از نم چشم		چشمم ز پی دیدن روی تو بود		بی روی تو گر چشم نباشد کم چشم
گر با فلکم کنی برابر بیشم		عالم همه یک ذره نیرزد پیشم		هرگز نمرم ز مرگ از آن نندیشم		کز گوهر خود ملایکت را خویشم
روز آمد و برکشید خورشید علم		شب کرد ازو هزیمت و برد حشم		گویی ز میان آن دو زلفین به خم		پیدا کردند روی آن شهره صنم
تیغ از کف و بازوی تو ای فخر امم		هم روی مصاف آمد و هم پشت حشم		از تیغ علی بگوی تیغ تو چه کم		کان دین عرب فزود و این ملک عجم
چون گل صنما جامه به صد جا چاکم		چون لاله به روز باد سر بر خاکم		چون شاخ بنفشه کوژ و اندوهناکم		در غم خوردن چو یاسمین چالاکم
با دولت حسن دوست اندر جنگم		زیرا که همی نیاید اندر چنگم		چون برد ز رخ دولت جنگی رنگم		گردنده چو دولت و دو تا چون چنگم
ای بسته به تو مهر و وفا یک عالم		مانده ز تو در خوف و رجا یک عالم		وی دشمن و دوست مر ترا یک عالم		خاری و گلی با من و با یک عالم
ای گشته فراق تو غم‌افزای دلم		امید وصال تو تماشای دلم		آگاه نه‌ای بتا که بندی محکم		دست ستمت نهاده بر پای دلم
پر شد ز شراب عشق جانا جامم		چون زلف تو درهم زده شد ایامم		از عشق تو این نه بس مراد و کامم		کز جملهٔ بندگان نویسی نامم
یک بوسه بر آن لبان خندان نزنم		تا بر پایت هزار چندان نزنم		گر جان خواهی ز بهر یک بوسه ز من		از عشق لب تو هیچ دندان نزنم
بی وصل تو زندگانی ای مه چکنم		بی دیدارت عیش مرفه چکنم		گفتی که به وصل هم دلت شاد کنم		گر این نکنی نعوذبالله چکنم
گیرم ز غمت جان و خرد پیر کنم		خود را ز هوس ناوک تقدیر کنم		بر هر دو جهان چهار تکبیر کنم		شایستهٔ تو نیم، چه تدبیر کنم
دارد پشتم ز وعدهٔ خام تو خم		بارد چشمم ز بردن نام تو نم		تا کرد قضا حدیثم از کام تو کم		هرگز نروم به گام در دام تو دم
ای چون شکن زلف تو پشتم خم خم		وی چون اثر خلق تو صبرم کم کم		در مهر و وفایت آزمودم دم دم		با این همه تو بهی و آخر هم هم
از آمدنم فزود رنج بدنم		از بودن خود همیشه اندر محنم		وز بیم شدن باغم و درد حزنم		نه آمدن و نه بدن و نه شدنم
با ابر همیشه در عتابش بینم		جویندهٔ نور آفتابش بینم		گر مردمک دیدهٔ من نیست چرا		چون چشم گشایم اندر آبش بینم
فتحی که به آمدنت منصور شوم		عمری که ز رفتن تو رنجور شوم		ماهی که ز دیدن تو پر نور شوم		جانی که نخواهم که ز تو دور شوم
در وصل شب و روز شمردیم بهم		در هجر بسی راه سپردیم بهم		تقدیر به یکساعت برداد به باد		رنجی که به روزگار بردیم بهم
مجرم رخ تو که ما بدو آساییم		ما با رخ و با خرام تو برناییم		ما جرم ترا چو روی تو آراییم		خود جرم تو کرده‌ای که مجرم ماییم
چوبی بودم بود به گل در پایم		در خدمت مختار فلک شد جایم		در خدمت او چنان قوی شد رایم		کامروز ستون آسمان را شایم
گفتم که مگر دل ز تو برداشته‌ایم		معلوم شد ای صنم که پنداشته‌ایم		امروز که بی روی تو بگذاشته‌ایم		دل را به بهانه‌ها فرو داشته‌ایم
چون می دانی همه ز خاک و آبیم		امروز همه اسیر خورد و خوابیم		در تو نرسیم اگر بسی بشتابیم		سرمایه تویی سود ز خود کی یابیم
یک چند در اسلام فرس تاخته‌ایم		یک چند به کفر و کافری ساخته‌ایم		چون قاعدهٔ عشق تو بشناخته‌ایم		از کفر به اسلام نپرداخته‌ایم
راحت همه از غمی برانداخته‌ایم		در بوتهٔ روزگار بگداخته‌ایم		کاری نو چو کار عاقلان ساخته‌ایم		نقدی به امید نسیه در باخته‌ایم
از دیده درم خرید روی تو شدیم		وز گوش غلام های و هوی تو شدیم		بی روی تو بر مثال روی تو شدیم		بازیچهٔ کودکان کوی تو شدیم
ما شربت هجر تو چشیدیم و شدیم		هجران تو بر وصل گزیدیم و شدیم		در جستن وصل تو ز نایافتنت		دل رفت و طمع ز جان بریدیم و شدیم
زان یک نظر نهان که ما دزدیدیم		دور از تو هزار درد و محنت دیدیم		اندر هوست پردهٔ خود بدریدیم		تو عشوه فروختی و ما بخریدیم
کاری که نه با تو بی‌نظام انگاریم		صبحی که نه با تو، وقت شام انگاریم		نادیدن تو هوای کام انگاریم		بی تو همه خرمی حرام انگاریم
تا ظن نبری که از تو آگاه‌تریم		ما از تو به صد دقیقه گمراه‌تریم		هر چند به کار خویش روباه‌تریم		از دامن دوست دست کوتاه‌تریم
مانندهٔ باد اگر چه بی‌پا و سریم		پیوسته چو آتش ره بالا سپریم		زان پیش که رخت ما سوی خاک کشند		ما خاک فروشیم و بدان آب خوریم
با خوی بد تو گر چه در پرخاشیم		باری به غمت به گرد عالم فاشیم		چون نزد تو ما ز جملهٔ اوباشیم		سودای تو می‌پزیم و خوش می‌باشیم
ای روی تو پاکیزه‌تر از کف کلیم		آنرا مانی که کرد احمد به دو نیم		تا آن رخ یوسفی به ما بنمودی		ما بر سر آتشیم چون ابراهیم
قائم به خودی از آن شب و روز مقیم		بیمت ز سمومست و امیدت به نسیم		با ما نه ز آب و آتشت باشد بیم		چون سایه شدی ترا چه جیحون چه جحیم
قلاشانیم و لاابالی حالیم		فتنه‌شدگان چشم و زلف و خالیم		جان داده فدای رطل مالامالیم		روشن بخوریم و تیره بر سر مالیم
هستیم ز بندگیت ما شاد ای جان		زیرا که شدیم از همه آزاد ای جان		گر به شودی ز ما ترا نا شادی		خون دل من مبارکت باد ای جان
اکنون که ز دونی ای جهان گذران		استام ز زر همی زنی بهر خران		از ننگ تو ای مزین بی‌خبران		منصور سعید رست وای دگران
عقلی که خلاف تو گزیدن نتوان		دینی که ز شرط تو بریدن نتوان		وهمی که به ذات تو رسیدن نتوان		دهری که ز دام تو رهیدن نتوان
یک شب غم هجران تو ای جان جهان		با هشت زبان بگفتم ای کاهش جان		موسوم همه جان شد آن راز جهان		با هشت زبان راز نماند پنهان
گه سوی من آیی از لطیفی پویان		گه عهد شکن شوی چو رشوت جویان		گه برگردی ستیزهٔ بدگویان		این درنخورد ز فعل نیکورویان
آزار ترا گرچه نهادم گردن		غم خورد مرا غمم نخواهی خوردن		از محتشمی نیست مرا آزردن		تو محتشمی مرا چه باید کردن
اندر دریا نهنگ باید بودن		واندر صحرا پلنگ باید بودن		مردانه و مرد رنگ باید بودن		ورنه به هزار ننگ باید بودن
در بند بلای آن بت کش بودن		صد بار بتر زان که در آتش بودن		اکنون که فریضه‌ست بلاکش بودن		خوش باید بود وقت ناخوش بودن
تا چند ز سودای جهان پیمودن		واندر بد و نیک جان و تن فرسودن		چون رزق نخواهدت ز رنج افزودن		بگزین ز جهان نشستن و آسودن
ای دیده ز هر طرف که برخیزد خس		طرفه‌ست که جز با تو نیامیزد خس		هشدار که تا با تو کم آمیزد خس		زیرا همه آب دیده‌ها ریزد خس
گر شاد نخواهی این دلم شاد مکن		ور یاد نیایدت ز من یاد مکن		لیکن به وفا بر تو که این خسته دلم		از بند غم عشق خود آزاد مکن
فرمان حسود فتنه‌انگیز مکن		چشم از پی کشتن رهی تیز مکن		چون عذر گذشته را نخواهی باری		با من سخنان وحشت‌انگیز مکن
تا با خودی ارچه همنشینی با من		ای بس دوری که از تو باشد تا من		در من نرسی تا نشوی یکتا من		اندر ره عشق یا تو گنجی یا من
گه بردوزی به دامنم بر دامن		گه نگذاری که گردمت پیرامن		گه دوست همی شماریم گه دشمن		تا من کیم از تو ای دریغا تو به من
اکنون که ستد هوای تو داد از من		گر جان بدهم نیایدت یاد از من		مسکین من مستمند کاندر غم تو		می‌سوزم و تو فارغ و آزاد از من
گه یار شوی تو با ملامت‌گر من		گه بگریزی ز بیم خصم از بر من		بگذار مرا چو نیستی در خور من		تو مصلح و من رند نداری سر من
با من شب و روز گرم بودی به سخن		تا چون زر شد کار تو ای سیمین‌تن		برگشتی از دوست تو همچون دشمن		بدعهد نکوروی ندیدم چو تو من
ای چون گل نوشکفته برطرف چمن		گلبوی شود ز نام تو کام و دهن		گر گل بر خار باشد ای سیمین تن		چون گل بر تست خار بر دیدهٔ من
پندی دهمت اگر پذیری ای تن		تا سور ترا به دل نگردد شیون		عضوی ز تو گر صلح کند با دشمن		دشمن دو شمر تیغ دو کش زخم دو زن
ای یار قلندر خراباتی من		با من تو به بند دامن اندر دامن		من نیز قلندرانه در دادم تن		هر دو به خرابات گرفتیم وطن
گر کرده بدی تو آزمون دل من		دل بسته نداری تو بدون دل من		گر آگاهی از اندرون دل من		زینگونه نکوشی تو به خون دل من
بد کمتر ازین کن ای بت سیمین‌تن		کایزد به بدت باز دهد پاداشن		یکباره مکن همه بدیها با من		لختی بنه ای دوست برای دشمن
ای شاه چو لاله دارد از تو دشمن		دل تیره و چاک دامن و خاک وطن		چون چرخ چراست خصمت ای گرد افگن		نالنده و گردان و رسن در گردن
بی تیر غمت پشت کمان دارم من		دادم به تو دل ترا چو جان دارم من		پیش تو اگر چه بر زمین دارم پای		دستی ز غمت بر آسمان دارم من
غمهای تو در میان جان دارم من		شادی ز غم تو یک جهان دارم من		از غایت غیرتت چنان دارم من		کز خویشتنت نیز نهان دارم من
بختی نه که با دوست درآمیزم من		عقلی نه که از عشق بپرهیزم من		دستی نه که با قضا درآویزم من		پایی نه که از میانه بگریزم من
ای بی سببی همیشه آزردهٔ من		و آزردن تو ز طبع تو پردهٔ من		بر چرخ زند بخت سراپردهٔ من		گر عفو کنی گناه ناکردهٔ من
چون آمد شد بریدم از کوی تو من		دانم نرهم ز گفت بد گوی تو من		بر خیره چر آنگ ه کنم سوی تو من		بر عشق تو عاشقم نه بر روی تو من
از عشوهٔ چرخ در امانم ز تو من		و آزاد ز بند این و آنم ز تو من		هر چند ز غم جامه‌درانم ز تو من		والله که نمانم ار بمانم ز تو من
دلها همه آب گشت و جانها همه خون		تا چیست حقیقت از پس پرده و چون		ای بر علمت خرد رد و گردون دون		از تو دو جهان پر و تو از هر دو برون
در جنب گرانی تو ای نوشتکین		حقا که کم از نیست بود وزن زمین		وین از همه طرفه‌تر که در چشم یقین		تو هیچ نه و از تو گرانی چندین
بهرام دواند هر دو جویندهٔ کین		آن قوت ملک آمد و این قوت دین		هر روز کند اسب سعادت را زین		بهرام فلک ز بهر بهرام زمین
پار ارچه نمی‌کرد چو کفرم تمکین		امسال عزیز کرد ما را چون دین		در پرورش عاشقی ای قبلهٔ چین		هم قهر چنان باید و هم لطف چنین
آب ارچه نمی‌رود به جویم با تو		جز در ره مردمی نپویم با تو		گویی که چه کرده‌ام نگویی با من		آن چیست نکرده‌ای چگویم با تو
ای طالع سعد روح فرخنده به تو		وی صورت بخت عقل نازنده به تو		ای آب حیات شرع پاینده به تو		ما زنده به دین و دین ما زنده به تو
ای قامت سرو گشته کوتاه به تو		در شب مرو ای شده خجل ماه به تو		گر رنج رسد مباد ناگاه به تو		آن رنج رسد به من پس آنگاه به تو
آنی که عدو چو برگ بیدست از تو		در حسن زمانه را نویدست از تو		مه را به ضیا هنوز امیدست از تو		این رسم سیه‌گری سپیدست از تو
بی آنکه به کس رسید پیوند از تو		آوازه به شهر در پراکند از تو		کس بر دل تو نیست خداوند از تو		ای فتنهٔ روزگار تا چند از تو
جز گرد دلم گشت نداند غم تو		در بلعجبی هم به تو ماند غم تو		هر چند بر آتشم نشاند غم تو		غمناک شوم گرم نماند غم تو
ای مفلس ما ز مجلس خرم تو		دل مرد رهی را که برآمد دم تو		شد بر دو کمان سنایی پر غم تو		یا ماتم دل دارد یا ماتم تو
ای بی تو دلیل اشهب و ادهم تو		اقبال فرو شد که برآمد دم تو		دیوانه شدست عقل در ماتم تو		جان چیست که خون نگرید اندر غم تو
چون موی شدم ز رشک پیراهن تو		وز رشک گریبان تو و دامن تو		کاین بوسه همی دهد قدمهای ترا		وآنرا شب و روز دست در گردن تو
دل سوخته شد در تف اندیشهٔ تو		بفکند سپر در صف اندیشهٔ تو		دل خود چه کند سنگ خاره و آهن سرد		چون موم شود در کف اندیشهٔ تو
ای زلف و رخ تو مایهٔ پیشهٔ تو		وی مطلع مه کنارهٔ ریشهٔ تو		وی کشته هزار شیر در بیشهٔ تو		تو بی‌خبر و جهان در اندیشهٔ تو
ای همت صد هزار کس در پی تو		وی رنگ گل و بوی گلاب از خوی تو		ای تعبیه جان عاشقان در پی تو		ای من سر خویش کشته‌ام در پی تو
دل کیست که گوهری فشاند بی تو		یا تن که بود که ملک راند بی تو		حقا که خرد راه نداند بی تو		جان زهره ندارد که بماند بی تو
چون آتش تیز بی‌قرارم بی تو		چون خاک ز خود خبر ندارم بی تو		بر آب همی قدم گذارم بی تو		از باد بپرس تا چه دارم بی تو
ای عقل اگر چند شریفی دون شو		وی دل زدگی به گرد و خون در خون شو		در پردهٔ آن نگار دیگرگون شو		با دیده درآی و بی زبان بیرون شو
اندر ره عشق دلبران صادق کو		عذر است همه زاویه‌ها وامق کو		یک شهر همه طبیب شد حاذق کو		گیتی همه نطقست یکی ناطق کو
باز آن پسر چه زنخ خوش زن کو		آن کودک زن فریب مردافکن کو		گیرم دل مرده ریگم او برد و برفت		آن صبر که بازماند آن از من کو
ای معتبران شهر والیتان کو		تابنده خدای در حوالیتان کو		وی قوم جمال صدر عالیتان کو		زیبای زمانه بلمعالیتان کو
گفتی گله کرده‌ای ز من با که و مه		بهتان چنین بر من بیچاره منه		از تو به کسی گله نکردم بالله		گفتم که اگر نکوترم داری به
ما ذات نهاده بر صفاتیم همه		موصوف صفت سخرهٔ ذاتیم همه		تا در صفتیم در مماتیم همه		چون رفت صفت عین حیاتیم همه
گر بدگویی ترا بدی گفت ای ماه		هرگز نشود بر تو دل بنده تباه		از گفتهٔ بدگوی ز ما عذر مخواه		کایینه سیه نگردد از روی سیاه
از بهر یکی بوس به دو ماه ای ماه		داری سه چهار پنج ماهم گمراه		ای شش جهت و هفت فلک را به تو راه		از هشت بهشت آمده‌ای در نه ماه
با من ز دریچه‌ای مشبک دلخواه		از لطف سخن گفت و من استاده به راه		گفتی که ز نور روی آن بت ناگاه		صد کوکب سیاره بزاد از یک ماه
زین عالم بی وفا بپردازی به		خود را ز برای حرص نگدازی به		عالم چو به دست ابلهان دادستند		با روی زمانه همچنان سازی به
گر تو به صلاح خویش کم نازی به		با حالت نقد وقت در سازی به		در صومعه سر ز زهد نفرازی به		بتخانه اگر ز بت بپردازی به
جز یاد تو دل بهر چه بستم توبه		بی ذکر تو هر جای نشستم توبه		در حضرت تو توبه شکستم صدبار		زین توبه که صد بار شکستم توبه
با من دو هزار عشوه بفروخته‌ای		تا این دل من بدین صفت سوخته‌ای		تو جامهٔ دلبری کنون دوخته‌ای		این چندین عشوه از که آموخته‌ای
در جامه و فوطه سخت خرم شده‌ای		کاشوب جهان و شور عالم شده‌ای		در خواب ندانم که چه دیدستی دوش		کامروز چو نقش فوطه در هم شده‌ای
ای آنکه تو رحمت خدایی شده‌ای		در چشم بجای روشنایی شده‌ای		از رندی سوی پارسایی شده‌ای		اندر خور صحبت سنایی شده‌ای
تا نقطهٔ خال مشک بر رخ زده‌ای		عشق همه نیکوان تو شهرخ زده‌ای		طغرای شهنشاه جهان منسوخ‌ست		تا خط نکو بر رخ فرخ زده‌ای
هر چند به دلبری کنون آمده‌ای		در بردن دل تو ذوفنون آمده‌ای		آلوده همه جامه به خون آمده‌ای		گویی که ز چشم من برون آمده‌ای
در حسن چو عشق نادرست آمده‌ای		در وعده چو عهد خویش سست آمده‌ای		در دلبری ار چند نخست آمده‌ای		رو هیچ مگو که سخت چست آمده‌ای
خشنودی تو بجویم ای مولایی		چون باد بزان شوم ز ناپروایی		چون شمع اگر سرم ز تن بربایی		همچون قلم آن کنم که تو فرمایی
چون نار اگرم فروختن فرمایی		چون باد بزان شوم ز ناپروایی		زیر قدم خود ار چو خاکم سایی		چون آب روانه گردم از مولایی
گفتم که ببرم از تو ای بینایی		گفتی که بمیر تا دلت بربایی		گفتار ترا به آزمایش کردم		می بشکیبم کنون چه میفرمایی
ای سوسن آزاد ز بس رعنایی		چون لاله ز خنده هیچ می‌ناسایی		پشتم چو بنفشه گشت ای بینایی		زیرا که چو گل زود روی، دیر آیی
تا تو ز درون وفای او می‌جویی		وانگه ز برون جفای او میجویی		زان کی برهی که نیک و بد با اویی		از پنبه همی کشتن آتش جویی
غم کی خورد آنکه شادمانیش تویی		یا کی مرد آنکه زندگانیش تویی		در نسیهٔ آن جهان کجا بندد دل		آنرا که به نقد این جهانیش تویی
بیزار شو از خود که زیان تو تویی		کم شو ز ستاره کاسمان تو تویی		پیدا دگران راست نهان تو تویی		خوش باش که در جمله جهان تو تویی
مردی که برای دین سوارست تویی		شخصی که جمال روزگارست تویی		چرخی که به ذات کامگارست تویی		شمسی که زنجم یادگارست تویی
چون حمله دهی نیک سوارا که تویی		چون بوسه دهی ظریف یارا که تویی		در صلح شکر بوسه شکارا که تویی		در جنگ قوی ستیزه گارا که تویی
خود ماه بود چنین منور که تویی		یا مهر بود چنین سمنبر که تویی		گفتی که برو نکوتری گیر از من		الله الله ازین نکوتر که تویی
روشن‌تر از آفتاب و ماهی گویی		پدرام‌تر از مسند و گاهی گویی		آراسته از لطف الاهی گویی		تا خود به کجا رسید خواهی گویی
جایی که نمودی آن رخ روح‌افزای		بنمای دلی را که نبردی از جای		ز آنروز بیندیش که بی‌علت و دای		خصمی دل بندگان کند بر تو خدای
با خصم تو از پی تو ای دهر آرای		مهرافزایم گر چه بود کین‌افزای		ور تیغ دورویه کرد از سر تا پای		خود را چو کمر در دل او سازم جای
در عشق تو ای شکر لب روح افزای		نالان چو کمانچه‌ام خروشان چون نای		تا چون بر بط بسازیم بر بر جای		چون چنگ ستاده‌ام به خدمت بر پای
خود را چو عطا دهی فراوان مستای		وز منع کسی نیز مرو نیک از جای		در منع و عطا ترا نه دستست و نه پای		بندنده خدایست و گشاینده خدای
در پیش خودم همی کنی آنجابی		پس در عقبم همی زنی پرتابی		جاوید شبی بیاید و مهتابی		تا با تو غم تو گویم از هر بابی
شب را سلب روز فروزان کردی		تا حسن بر اهل عشق تاوان کردی		چون قصد به خون صد مسلمان کردی		دست و دل و زلف هر سه یکسان کردی
صد چشمه ز چشم من براندی و شدی		بر آتش فرقتم نشاندی و شدی		چون باد جهنده آمدی تنگ برم		خاکم به دو دیده برفشاندی و شدی
ای رفته و دل برده چنین نپسندی		من می‌گریم ز درد و تو می‌خندی		نشگفت که ببریدی و دل برکندی		تو هندویی و برنده باشد هندی
ای دل منیوش از آن صنم دلداری		بیهوده مفرسای تن اندر خواری		کان ماه ستمگاره ز درد و غم تو		فارغ‌تر از آنست که می‌پنداری
در هر خم زلف مشکبیزی داری		در هر سر غمزه رستخیزی داری		رو گر چه ز عاشقان گریزی داری		روزی داری از آنکه ریزی داری
زان چشم چو نرگس که به من در نگری		چون نرگس تیر ماه خوابم ببری		نرگس چشمی چو نرگس ای رشک پری		هر چند شکفته‌تر شوی شوخ‌تری
گیرم که غم هجر وصالم نخوری		نه نیز به چشم رحم در من نگری		این مایه توانی که بر دشمن و دوست		آبم نبری و پوستینم ندری
از نکتهٔ فاضلان به اندام‌تری		وز سیرت زاهدان نکونام‌تری		از رود و سرود و می غم انجام‌تری		من سوختم و تو هر زمان خام‌تری
گفتی که چو راه آشنایی گیری		اندر دل و جان من روایی گیری		کی دانستم که بی‌وفایی گیری		در خشم شوی کم سنایی گیری
باشد همه را چو بر ستارهٔ سحری		دل بر تو نهادن ای بت از بی‌خبری		زیرا که چو صبح صادق ای رشک پری		هم پرده دریده‌ای و هم پرده دری
راهی که به اندیشهٔ دل می‌سپری		خواهی که به هر دو عالم اندر نگری		در سرت همیشه سیرت گردون دار		کانجا که همی ترسی ازو می‌گذری
هست از دم من همیشه چرخ اندر دی		وز شرم جمالت آفتاب اندر خوی		هر روز چو مه به منزلی داری پی		آخر چو ستاره شوخ چشمی تا کی
چون بلبل داریم برای بازی		چون گل که ببوییم برون اندازی		شمعم که چو برفروزیم بگدازی		چنگم که ز بهر زدنم می‌سازی
گشتم ز غم فراق دیبا دوزی		چون سوزن و در سینهٔ سوزن سوزی		باشد که مرا به قول نیک آموزی		چون سوزن خود به دست گیرد روزی
در هجر تو گر دلم گراید به خسی		در بر نگذارمش که سازم هوسی		ور دیده نگه کند به دیدار کسی		در سر نگذارمش که ماند نفسی
تا هشیاری به طعم مستی نرسی		تا تن ندهی به جان پرستی نرسی		تا در ره عشق دوست چون آتش و آب		از خود نشوی نیست به هستی نرسی
در خدمت ما اگر زمانی باشی		در دولت صاحب قرانی باشی		ور پاک و عزیز همچو جانی باشی		بی ما تو چو بی‌جان و روانی باشی
تا چند ز جان مستمند اندیشی		تا کی ز جهان پر گزند اندیشی		آنچ از تو توان شدن همین کالبدست		یک مزبله‌گو مباش چند اندیشی
ای عود بهشت فعل بیدی تا کی		وی ابر امید ناامیدی تا کی		کردی بر من کبود رخ زرد آخر		ای سرخ سیاه گر سپیدی تا کی
بیداد تو بر جان سنایی تا کی		وین باختن عشق ریایی تا کی		از هر چه مرا بود ببردی همه پاک		آخر بنگویی این دغایی تا کی
گر دنیا را به خاشه‌ای داشتمی		همچون دگران قماشه‌ای داشتمی		لولی گویی مرا وگر لولیمی		کبکی و سگی و لاشه‌ای داشتمی
می خور که ظریفان جهان را دردی		برگرد بناگوش ز می بینی خوی		تا کی گویی توبه شکستم هی هی		صد توبه شکستم به که یک کوزهٔ می
گر آمدنم ز من بدی نامدمی		ور نیز شدن ز من بدی کی شدمی		به زان نبدی که اندرین دهر خراب		نه آمدمی نه شدمی نه بدمی
گر من سر ناز هر خسی داشتمی		معشوقه درین شهر بسی داشتمی		ور بر دل خود دست رسی داشتمی		در هر نفسی همنفسی داشتمی
گر من چو تو سنگین دل و ناخوش خومی		کی بستهٔ آن زلف و رخ نیکومی		این دل که مراست کاشکی تو منمی		و آن خو که تراست کاشکی من تومی
ای شمع ترا نگفتم از نادانی		از شهد جدا مشو که اندر مانی		تا لاجرم اکنون تو و بی فرمانی		گریانی و سر بریده و سوزانی
ای آنکه مرا به جای عقل و جانی		با لذت علم و قوت و ایمانی		از دوستی تو زنده گردد دانی		گر نام تو بر خاک سنایی خوانی
پرسی که ز بهر مجلس افروختنی		در عشق چه لفظهاست بردوختنی		ای بی خبر از سوخته و سوختنی		عشق آمدنی بود نه اندوختنی
یک روز نباشد که تو با کبر و منی		صد تیغ جفا بر من مسکین نزنی		آن روز که کم باشد آن ممتحنی		از کوه پلنگ آری و در من فگنی
گفتم چو لبی بوسه ده‌ای بی‌معنی		خود چون زلفی پر گره‌ای بی‌معنی		گفتی ز که یابیم به‌ای بی‌معنی		با ما تو برین دلی زه‌ای بی‌معنی
تا مخرقه و راندهٔ هر در نشوی		نزد همه کس چو کفر و کافر نشوی		حقا که بدین حدیث همسر نشوی		تا هر چه کمست ازو تو کمتر نشوی
جز راه قلندر و خرابات مپوی		جز باده و جز سماع و جز یار مجوی		پر کن قدح شراب و در پیش سبوی		می نوش کن ای نگار و بیهوده مگوی
گیرم که مقدم مقالات شوی		پیش شمن صفات خود لات شوی		جز جمع مباش تا مگر ذات شوی		کانگه که پراکنده شوی مات شوی
با هر تاری سوخته چون پود شوی		یا جمله همه زیان بی سود شوی		در دیدهٔ عهد دوستان دود شوی		زینگونه به کام دشمنان زود شوی
بر خاک نهم پیش تو سر گر خواهی		وان خاک کنم ز دیده‌تر گر خواهی		ای جان چو به یاد تو مرا کار نکوست		جان نیز دل انگار و ببر گر خواهی
تا کی ز غم جهان امانی خواهی		تا کی به مراد خود جهانی خواهی		چون در خور خویشتن تمنا نکنی		زین مسجد و زان میکده نانی خواهی
از خلق ز راه تیز گوشی نرهی		وز خود ز سر سخن‌فروشی نرهی		زین هر دو بدین دو گر بکوشی نرهی		از خلق و ز خود جز به خموشی نرهی
تا شد صنما عشق تو همراه رهی		درهم زده شد عشق و تمناه رهی		چونان شد اگر ازین دل آهی نزنم		جز جان نبود تعبیه در آه رهی
ای شور چو آب کامه و تلخ چو می		چون نای میان تهی و پر بند چو نی		بی چربش همچون جگر و سخت چو پی		بد عهد چو روزگار و مکروه چو قی
چند گویی که بیا تا بر وزانت برم		تا ز تو دور کند مکرمتش احزان را		تو که ناموزونی خیز و ببر وزان شو		من که موزون شده‌ام تا چکنم وزان را
ای برآراسته از لطف و سخا معدن خویش		همچو گوهر که بیاراید مر معدن را		دفتری ساختم از بهر تو پر مدح و هجا		هر چه مدحست ترا هر چه هجا دشمن را
گفتی به پیش خواجه که این غزنوی غرست		زان رو که تا مرا ببری پیش خواجه آب		گر تو دروغ گفتی دادت به راستی		هم لفظ غزنوی به مصحف ترا جواب
تا نهان گشت آفتاب خواجگان در زیر خاک		شد لبم پر باد و دل پر آتش و دیده پر آب		چشمها نشگفت اگر شد پر ستاره بهر آنک		روی بنماید ستاره چون نهان شد آفتاب
مال هست از درون دل چون مار		وز برون یار همچو روز و چو شب		او چنانست کاب کشتی را		از درون مرگ و از برون مرکب
گرتیر فلک داد کلاهی به معزی		تازان کله اینجا غذی جان ملک ساخت		او نیز سوی تیر فلک رفت و به پاداش		پیکان ملک تاج سر تیر فلک ساخت
گنده پیریست تیره روی جهان		خرد ما بدو نظر کردست		به سپیدی رخانش غره مشو		کان سیاهی سپید برکردست
قدر مردم سفر پدید آرد		خانهٔ خویش مرد را بندست		چون به سنگ اندرون بود گوهر		کس نداند که قیمتش چندست
عرش مقاما زر کن کعبهٔ جاهت		دست وزارت در آن بلند مقامست		کز شرف او به روز بار نداند		شاه فلک اوج خویش را که کدامست
آن تو کوری نه جهان تاریکست		آن تو کری نه سخن باریکست		گر سر این سخنت نیست برو		روی دیوار و سرت نزدیک‌ست
دیگ خواجه ز گوشت دوشیزه‌ست		مطبخ او ز دود پاکیزه‌ست		خواجه چون نان خورد در آن موضع		مور در آرزوی نان ریزه‌ست
خواجه منصور بپژمرد ز مرگ		تازگی جهل ز پژمردن اوست		عالمی بستهٔ جهلند و کنون		زندگی همه در مردن اوست
ای جود تو ز لذت بخشش سوال جوی		وی عفو تو ز غایت رحمت پناه دوست		بیم و امید بنده ز رد و قبول تست		یک شهر خواه دشمن من گیر خواه دوست
به مادرم گفتم ای بد مهر مادر		نبیره دوست من دشمن نه نیکوست		جوابم داد گفتا دشمن تست		نباشد دشمن دشمن به جز دوست
به همه وقت دلیری نکنند		هر کرا از خرد و هش یاریست		زان که هر جای به جز در صف حرب		بد دلی بیش بود هشیاریست
ضربت گردون دون آزادگان را خسته کرد		کو دل آزاده‌ای کز تیغ او مجروح نیست		در عنا تا کی توان بودن به امید بهی		هر کسی را صابری ایوب و عمر نوح نیست
جان من خیز و جام باده بیار		که مرا برگ پارسایی نیست		ساغر و می به جان و دل بخرم		پیش کس می بدین روایی نیست
تا چند معزای معزی که خدایش		زینجا به فلک بر دو قبای ملکی داد		چون تیر فلک بود قرینش به ره آورد		پیکان ملک بر دو به تیر فلکی داد
گر چه شمشیر حیدر کرار		کافران کشت و قلعه‌ها بگشاد		تا سه تا نان نداد در حق او		هفده آیت خدای نفرستاد
من نگویم که قاسم‌الارزاق		نعمت داده از تو بستاناد		بلکه گویم که هیچ بخرد را		حاجتومند تو نگرداناد
مرا به غزنین بسیار دوستان بودند		به نامه‌ای ز من آن قوم را نیامد یاد		مگر که جمله بمردند و نیز شاید بود		خدای عزوجل جمله را بیامرزاد
سرشگی کز غم معشوق بارم		همه رنگ لب معشوق دارد		شنیدستی به عالم هیچ عاشق		که از دیده لب معشوق بارد
ای خواجه اگر قامت اقبال تو امروز		مانند الف هیچ خم و پیچ ندارد		بسیار تفاخر مکن امروز که فردا		معلوم تو گردد که الف هیچ ندارد
چون ز بد گوی من سخن شنوی		بر تو تهمت نهم ز روی خرد		گویم ار تو نبودیی خرسند		او مرا پیش تو نگفتی بد
هیچ کس نیست کز برای سه دال		چون سکندر سفرپرست نشد		پایها سست کرد و از کوشش		دولت و دین و دل به دست نشد
چرا نه مردم دانا چنان زید که به غم		چو سرش درد کند دشمنان دژم گردند		چنان نباید بودن که گر سرش ببرند		به سر بریدن او دوستان خرم گردند
خواجگانی که اندرین حضرت		خویشتن محتشم همی دارند		آن نکوتر که خادمان نخرند		حرم اندرحرم همی دارند
دل منه با زنان از آنکه زنان		مرد را کوزهٔ فقع سازند		تا بود پر زنند بوسه بر آن		چون تهی شد ز دست بندازند
منشین با بدان که صحبت بد		گر چه پاکی ترا پلید کند		آفتاب ار چه روشن‌ست او را		پاره‌ای ابر ناپدید کند
آخر این آمدنم نزد تو تا چند بود		تا کی این شعبده و وعده و این بند بود		تا تو پنداری کاین خادم تو  خصیست		که به آمد شد بی‌فایده خرسند بود
چون خاک باش در همه احوال بردبار		تا چون هوات بر همه کس قادری بود		چون آب نفع خویش به هر کس همی رسان		تا همچو آتشت ز جهان برتری بود
دور عالم جز به آخر نامدست از بهر آنک		هر زمان بر رادمردی سفله‌ای مهتر شود		آن نبینی آفتاب آنجا که خواهد شد فرو		سایهٔ جوهر فزون ز اندازهٔ جوهر شود
چون تو شدی پیر بلندی مجوی		کانکه ز تو زاد بلندان شود		روز نبینی چو به آخر رسد		سایهٔ هر چیز دو چندان شود
اگر معمار جاه او نباشد		بنای مملکت ویران نماید		جهان را از امانی دل بگیرد		به قدر همت ار احسان نماید
عزیز عمر چنان مگذران که آخر کار		چو آفتاب تو ناگاه زیر میغ آید		هر آنکه بشنود احوال تو در آن ساعت		به خیر بر تو دعا گفتنش دریغ آید
با بقای پدر پسر ناید		شادی مهتری به سر ناید		شمس در غرب تا فرو نشود		از سوی شرق بدر برناید
ز راه رفتن و آسودنم چه سود و زیان		چو هر دو معنی نتوان همی معاینه دید		یکی بسی بدوید و ندید کنگر قصر		یکی ز جای نجنبید و پیش گاه رسید
اگر رای رحمت شود با دلم		دمی بو که بی‌زای زحمت زید		مگس را کند در زمان نامزد		که تا بر سر رای رحمت رید
چون شکرم در آب دو چشم و دلم فلک		در جام کینه خوشتر از آب و شکر کشید		گردون زبان عقل مرا قفل برفگند		و ایام چشم بخت مرا میل در کشید
ز جمله نعمت دنیا چو تندرستی نیست		درست گرددت این چون بپرسی از بیمار		به کارت اندر چون نادرستیی بینی		چو تن درست بود هیچ دل شکسته مدار
ای به نزد عاشقان از شاهدی		از همه معشوقگان معشوق‌تر		کس ندید اندر جهان از خلق و خلق		هیچ مخلوقی ز تو مرزوق تر
هیچ نیکو نبود هرگز بد		هیچ خر آن نبود هرگز حر		پشت کس را نکند ز آب تهی		تا شکمشان نکنی از نان پر
اگر چون زر نخواهی روی عاشق		منه بر گردن چون سیم سنگور		جهان از زشت قوادان تهی شد		که حمال فقع باید همی حور
اگر ریش خواجه ببرند پاک		رسن گر بگیرد به بسیار چیز		که تا پاردم سازد از بهر آنک		بود پاردم بر گذرگاه تیز
گوهر روح بود خواجه وزیر		لیک محبوس مانده در تن خویش		چون تنش روح گشت تیز چنو		باز پرید سوی معدن خویش
گر مقصر شدم به خدمت تو		بد مکن بر رهی کمانی خویش		بهترین خدمتست آنکه رهی		دور دارد ز تو گرانی خویش
ثنا گفتیم ما مر خواجه‌ای را		که نشناسد مقفا را ز مردف		عطارد در اسد بادش همیشه		یکی مقلوب و آن دیگر مصحف
گفت بر دوخته مرا شعری		خواجه خیاطی از سر فرهنگ		معنی او چو ریسمان باریک		قافیت همچو چشم سوزن تنگ
هر چند در میان دو گویم زمین و چرخ		لیک این دو گوی را به یک اندیشه پهنه‌ام		در دیدهٔ سخای تو پوشیده مانده‌ام		زان پیش تو چو نور دو چشمت برهنه‌ام
زشت همی گویی هر ساعتم		رو تو همی گویی که من نستهم		روی نکوی تو چکار آیدم		شاعرم ای دوست نه من کان دهم
چو بر قناعت ازین گونه دسترس دارم		چرا ازین و از آن خویشتن ز پس دارم		خدای داند کز هر چه جز خدای بود		ازو طمع چو ندارم گرش به کس دارم
از زهر به مغزم رسید بویی		بفگند هم اندر زمان ز پایم		زهری که به بویی بیازمودم		آن به که به خوردن نیازمایم
گر تو به دو گانه‌ای ز ما پیشی		ما از تو به فضل و مردمی پیشیم		گر زر نبود ز خدمتت ما را		از سبلت تو به جو نیندیشیم
گفت حکیمی که مفرح بود		آب و می و لحن و خوش و بوستان		هست ولیکن نبود نزد عقل		هیچ مفرح چو رخ دوستان
چند گویی که زحمتت کردم		تا نگردی ز من گران گران		به سر تو که دوستر دارم		زحمت تو ز رحمت دگران
یک روز بپرسید منوچهر ز سالار		کاندر همه عالم چه به ای سام نریمان		او داد جوابش که در این عالم فانی		گفتار حکیمان به و کردار ندیمان
چو شعر حکیمانه گفتم ترا		تو جود کریمانه با من بکن		ازیرا که بر ما پس مرگ ما		نماند همی جز سخا و سخن
هر که چون کاغذ و قلم باشد		دو زبان و دو روی گاه سخن		همچو کاغذ سیاه کن رویش		چون قلم گردنش به تیغ بزن
با تو باشم از تو نندیشم که با فضلی و عدل		نه بدان کز راه عقل و معرفت پیشم ز تو		باز کز تو دور باشم هیچ نندیشم ز کس		از تو نندیشم چرا زیرا که نندیشم ز تو
در چشمت ای رفیقک ای خام قلتبان		برتر ز سرومان همی آید حشیش تو		آن به که در هجای تو از تو بنگذرم		تصحیف معنی لقب تو بریش تو
اعتقاد محمد بهروز		کرد روزیش از آن جهان آگاه		چون به از زر به عمر هیچ ندید		زر به درویش داد و عمر به شاه
گفتم بنالم از تو به یاران و دوستان		باشد که دست ظلم بداری ز بی‌گناه		بازم حفاظ دامن همت گرفت و گفت		زنهار تا از او به جزا و ناوری پناه
سخا و سخن جان محض‌ست ایرا		که از خوب گویی و از خوشخویی		بماند همی زنده بی کالبد		ز من شعر نیک و ز تو نیکویی
شربهای جهان همه خوردیم		چه عطایی از او چه عاریتی		چو نکو بنگریستیم نبود		هیچ خوشخواره‌تر ز عافیتی
شد دیدهٔ من سپید از وعدت		آخر چو نکو نکو نگه کردی		آخر بر مرثیهٔ پدر ما را		همچون ز بر درش سیه کردی
چون به ملک اندر بر آرد گردی از مردان مرد		داد او را تاج و تخت و ملک عالم بر سری		تا از او فرزند زاید در جهان و وادهد		در مصاف اندر حسام و در نماز انگشتری
سخن را به خواب اندرون دوش گفتم		که گر شدی معزی تو دایم همی زی		فلک سرد بادی برآورد و گفتا		دریغا معزی دریغا معزی
روی من شد چو زر و دیده چو سیم		از پی بخششت ای خواجه علی		رسم آن سیم بر دیدهٔ من		چون خداییست بر معتزلی
زشتم خواندی و راست گفتی		من نیز بگویم ار نجوشی		من زشت بهم تو خوب ایرا		من شاعرم و تو  فروشی
مرا شهابی گر هجو کرد صد خروار		نیافت خواهد پاسخ ز لفظ من تنگی		دراز کاری دارم که هر سگی را من		بهر خروشی خواهم همی زدن سنگی
احوال خود چه عرض کنم هر زمان همی		بینم مضرت تن و نقصان جان همی		منزل چه سازد و چکند رخت بیشتر		آن را که رفت باید با کاروان همی
گوگرد سرخ خواست ز من سبز من پریر		در پیشش ار نیافتمی روی زردمی		خود سهل بود سهل که گوگرد سرخ خواست		گر نان خواجه خواستی از من چه کردمی
هم اکنون از هم اکنون داد بستان		که اکنونست بیشک زندگانی		مکن هرگز حوالت سوی فردا		که حال و قصهٔ فردا ندانی
چونت نپرسم بگویی اینت کراهت		چونت بخوانم نیایی اینت گرانی		دعوی دانش کنی همیشه ولیکن		هیچ ندانی ورا که هیچ ندانی
اگر بد گمان گشتی ای دوست بر من		نیازارم از تو بدین بدگمانی		ز خود ایمنم زان که عیبی ندارم		ز تو ایمنم زان که عیبی ندانی
آدمی را دو بلا کرد رهی		برد از هر دو بلا روسیهی		یا کند پر شکم خویش ز نان		یا کند پشت خود ز آب تهی
وقت ضر و عنا دل صابر		گاه نفع و غنا زبان شاکر		صبرو شکری همی نمای به نقد		تا خطابت کنند «نعم العبد»
بود فرزند بد بود به دو باب		زنده مالت برند و مرده ثواب		جهل باشد عدوت پروردن		از پی رنج دل جگر خوردن
جمشید فلک سریر شاه اسمعیل		کش افسر خورشید تبارک بادا		تاریخ جلوسش از فلک جستم گفت 		ایام شه نوش مبارک بادا
بر درخانه قدح نوشی		رفتم و کردم التماس شراب		شیشه‌ای لطف کرد، اما بود		چون حروف شراب ، نیمی آب
ز بی کاهی امشب ستور فقیر		بجز عون و عون کار دیگر نداشت		ز شب تادم صبح بر یاد کاه		نظر از ره کهکشان برنداشت
ای صبا خواجه را ز بنده بگو		که در مدح می‌توانم سفت		ور به زشتی و ناخوشی‌افتد		هجو هم خوب می‌توانم گفت
چو وحشی سر به زانو دوش بودم در خیال تو		که شبها چیست شغلت ، در کجایی، کیست پهلویت		دراین اندیشه خفتم دیدمت در خلوتی تنها		قدح در دست و می درسر، صراحی پیش زانویت
خواجه وجه برات خود بدهد		تا مرا گفتگو نباید کرد		یا زرم را به کس حواله کند		تا مرا هجو او نباید کرد
می‌رسم از راه و دارم استری کز باب جوع		قوت دندان ندارد ورنه قنطر می‌خورد		حرص کاهش هست تا حدی که گر بگذارمش		کهگل دیوار این ده را سراسر می‌خورد
خواجهٔ کم کاسهٔ ما آنکه از بهر طعام		هیچگاه از مطبخ او دود بر بالا نشد		مطبخی می‌خواست رو سازد سیاه از دست او		در همه مطبخ سیاهی آنقدر پیدا نشد
صبر در کارها چه نیک و چه بد		از علامات بخردی باشد		چون به تدیبر کار ناید راست		هر چه تقدیر ایزدی باشد
مهی که از افق طبع بنده طالع شد		به منتهای کمالش نشد مقام هنوز		اگر برابر خورشید خاطر تو رسد		شود تمام که ماهیست ناتمام هنوز
نوشته حضرت آصف برات من به کسی		که هیچ حاصل از او نیست غیر افغانم		به قدر وجه براتم درید کفش و نشد		که یک فلوس ز وجه برات بستانم
به ما خواجه تا چند خواهید گفت		که قرض شما را ادا می‌کنم		ادای دگر گر چنین می‌کنید		به رخصت که هجو شما می‌کنم
سرورا از حاجب و دربان عالی حضرتت		از زمین تا چند فریادم رود بر آسمان		الحذر از ابروی پرچین حاجب، الحذر		الامان از سینه پرکین دربان، الامان
شرفا ساقی عنایت تو		گو دماغ مرا معطر کن		ز آنچه آتش بر آبگینه زند		بزم تاریک ما منور کن
غضنفر کلجاری به طبع همچو پلنگ		رسید و خواست که خود را کند برابر من		ولی ز آتش طبعم پلنگ وار گریخت		غریب جانوری دور گشت از سر من
از من مرنج ای ز تو شادی جان من		گر لب گشوده‌ام پی هجو شراب تو		زیرا که او قباحت بسیار کرده است		دی شب به جامهٔ من و با جامه خواب تو
اساس این بنای بخت بنیاد		که یارب باد فیضش جاودانی		مبارکباد و چون نبود مبارک		بنایی را که شاه ماست بانی
گله‌ای دارم از تو و گله‌ای		که نگنجد به هیچ حوصله‌ای		گله‌ای دود در دماغم از آن		گله‌ای باد بر چراغم از آن
یارب که بقای جاودانی بادا		کامت بادا و کامرانی بادا		هر اشربه‌ای کز پی درمان نوشی		خاصیت آب زندگانی بادا
عشرت بادا صبح تو و شام ترا		آغاز تو را خوشی و انجام ترا		شبهای ترا باد نشاط شب عید		نوروز ز هم نگسلد ایام ترا
شد یار و به غم ساخت گرفتار مرا		نگذاشت به درد دل افکار مرا		چون سوی چمن روم که از باد بهار		دل می‌ترقد چو غنچه، بی‌یار، مرا
جان سوخت ز داغ دوری یار مرا		افزود سد آزار بر آزار مرا		من کشتنیم کز او جدایی جستم		ای هجر به جرم این بکش زار مرا
از بهر نشیمن شه عرش جناب		بنگر که چه خوش دست به هم داد اسباب		گردید سپهر خیمه و انجم میخ		شد سد ره ستون و کهکشان گشت طناب
اندر ره انتظار چشمی که مراست		بی نور شد و وصال تو ناپیداست		من نام بگرداندم و یعقوب شدم		ای یوسف من نام تو یعقوب چراست
آن سرو که جایش دل غم پرور ماست		جان در غم بالاش گرفتار بلاست		از دوری او به ناخن محرومی		سد چاک زدیم سینه جایش پیداست
پیوستن دوستان به هم آسان است		دشوار بریدن است و آخر آن است		شیرینی وصل را نمی‌دارم دوست		از غایت تلخیی که در هجران است
شاها سربخت بر در دولت تست		یک خیمه فلک ز اردوی شوکت تست		گر خیمهٔ چرخ را ستونی باید		اندازه ستون خیمهٔ رفعت تست
اکسیر حیات جاودانم بفرست		کام دل و آرزوی جانم بفرست		آن مایع که سرمایهٔ عیش و طرب است		آنم بفرست و در زمانم بفرست
شوخی که خطش آیهٔ فرخ فالی است		نادیدن آن موجب سد بد حالی است		تا شمع رخش نهان شد از پیش نظر		شد دیده تهی ز نور و جایش خالی است
جز فکر جدا شدن ز دلدارم نیست		این صبر هراسنده ولی یارم نیست		دندان به جگر نهادنی می‌باید		اما چه کنم صبر جگر دارم نیست
مجنون که کمال عشق و حیرانی داشت		مهری نه چو این مهر که میدانی داشت		این مهر نه عاشقی ست ، مهری ست که آن		با یوسف مصر پیر کنعانی داشت
شاها سر روزگار پامال تو باد		گردون ز کتل کشان اجلال تو باد		هر صید مرادی که بود در عالم		فتراک پرست رخش اقبال تو باد
شاها چو کمان قدر به فرمان تو باد		چون گوی فلک در خم چوگان تو باد		آن سینه پر داغ که خصمت دارد		صندوقه تیرهای پران تو باد
صید افکنی مراد آیین تو باد		عیوق شکارگاه شاهین تو باد		هر سر که نه در پای سمند تو بود		بر بسته به جای طبل برزین تو باد
شاها در جهان عرصهٔ در گاه تو باد		آفاق پراز خیمه و خرگاه تو باد		این خیمهٔ بی ستون که چرخش خوانند		قایم به ستون خیمهٔ جاه تو باد
جرم است سراپای من خاک نهاد		لیکن بودم به عفو او خاطر شاد		ای وای اگر عفو نباشد ، ای وای		فریاد اگر جرم نبخشد ، فریاد
کوی تو که آواره هزاری دارد		هرکس به خود آنجا سر و کاری دارد		تنها نه منم تشنهٔ دیدار، آنجا		جاییست که خضر هم گذاری دارد
وحشی که همیشه میل ساغر دارد		جز باده کشی چه کار دیگر دارد		پیوسته کدویش ز می ناب پر است		یعنی که مدام باده در سر دارد
گر کسب کمال می‌کنی می‌گذرد		ور فکر مجال می‌کنی می‌گذرد		دنیا همه سر به سر خیال است ، خیال		هر نوع خیال می‌کنی می‌گذرد
فریاد که سوز دل عیان نتوان کرد		با کس سخن از داغ نهان نتوان کرد		اینها که من از جفای هجران دیدم		یک شمه به صد سال بیان نتوان کرد
تیرت چو ره نشان پران گیرد		هر بار نشان زخم پیکان گیرد		از حیرت آن قدرت بخت اندازی		مردم لب خود بخش به دندان گیرد
دل زان بت پیمان گسلم می‌سوزد		برق غم او متصلم می‌سوزد		از داغ فراق اگر بنالم چه عجب		یاران چه کنم، وای دلم می‌سوزد
یارب که زمانه دلنوازت باشد		ایام همیشه کار سازت باشد		رخش تو سپهر و زین رخش تو هلال		خورشید به جای طبل بازت باشد
می‌خواست فلک که تلخ کامم بکشد		ناکردهٔ می طرب به جامم، بکشد		بسپرد به شحنه فراق تو مرا		تا او به عقوبت تمامم بکشد
شاها به عداوت توکس یار نشد		کاو در نظر جهانیان خوار نشد		با نشأهٔ خصمی تو آنکس که بخفت		در خواب شد آنچنان که بیدار نشد
آنان که به کویی نگران می‌گردند		پیوسته مرا به قصد جان می گردند		از رشک نبات می‌دهم جان که چرا		گرد سر هم نام فلان می‌گردند
آن زمره که از منطق ما بی‌خبرند		سد نغمهٔ ما به بانک زاغی نخرند		زاغیم شده به عندلیبی مشهور		ما دیگر و مرغان خوش الحان دگرند
مجنون به من بی سر و پا می‌ماند		غمخانهٔ من به کربلا می‌ماند		جغدی به سرای من فرود آمد و گفت		کاین خانه به ویرانه ما می‌ماند
ای چرخ مرا دلی ست بیداد پسند		بیمم دهی از سنگ حوادث تا چند		من شیشه نیم که بشکند سنگ توام		مرغ قفسم که گشتم آزاد ز بند
یا صاحب ننگ و نام می‌باید بود		یا شهرهٔ خاص و عام می‌باید بود		القصه کمال جهد می‌باید کرد		در وادی خود تمام می‌باید بود
در کوی توام پای تمنا نرود		من سعی بسی کنم ولی پا نرود		خواهم که ز کویت روم اما چه کنم		کاین بیهده گرد پا دگر جا نرود
تا پای کسی سلسله آرا نشود		او را سر قدر آسمان سا نشود		باز ار نشود صید و نیفتد در قید		او را به سر دست شهان جا نشود
در صید گهت که جان طرب ساز آید		سیمرغ اسیر چنگل بازآید		هر جا که صدای طبل باز تو رسد		سد مرغ دل از شوق به پرواز آید
ازدیده ز رفتن تو خون می‌آید		بر چهره سرشک لاله گون می‌آید		بشتاب که بی توجان ز غمخانهٔ تن		اینک به وداع تو برون می‌آید
خوش آن که ره عشق بتی پیماید		برخاک رهش روی ارادت ساید		یک سو نظرش که غیر پیدا نشود		دل در طرفی که یار کی می‌آید
تا شکل هلال گردد از چرخ پدید		کز بهر در شادی عید است کلید		روز وشب عمر بی زوالت بادش		مستلزم اجر روزه و شادی عید
نوروز شد و بنفشه از خاک دمید		بر روی جمیلان چمن نیل کشید		کس را به سخن نمی‌گذارد بلبل		در باغ مگر غنچه به رویش خندید
آهنگ سفر می‌کند آن ماه عذار		ای جان که نفس گیر شدی ناله برآر		در محملش آویز دلا همچو جرس		وزناله و فریاد زبان باز مدار
یارب که در این دایرهٔ دیر مدار		باشی ز چنان زندگیی برخوردار		کایام شریف عیدش ار جمع کنند		سد عمر ابد به هم رسد بلکه هزار
دانی شاها که مهر فرخنده اثر		تحویل حمل نمود و بودش چه نظر		تا روز نشاطت که به گلشن گذرد		هرروز فزونتر بود از روز دگر
ای صیت معالجات تو عالم گیر		و آوازه تو کرده جهان را تسخیر		یارب که جدا مباد تا عالم هست		صحت ز تنت چو نور از بدر منیر
آن شمع که دوش بود تب تا سحرش		صحت پی رفع تب در آمد ز درش		تب از بدنش راه‌گریزی می‌جست		فصاد جهاند از ره نیشترش
ای منشا دانایی و ای مایه هوش		بفرست از آن که تا سحر خوردم دوش		بسیار نه ، کم نه، آن قدر بخش که من		هشیار نگردم و نمانم مدهوش
ای جان و تنم مطیع و شوق تو مطاع		رفتی و جدا زان رخ خورشید شعاع		هیهات که جان وداع تن کرد و نداد		چندان مهلت که تن شتابد به وداع
فن تو و سد هزار برهان کمال		شغل من و یک جهان خیالات محال		تو منزوی مدرسهٔ عالی فضل		من بیهده گرد راست بازار خیال
در نامه رقم ز خانه‌ای یافته‌ام		وز عنبر تر شمامه‌ای یافته‌ام		از شوق دمی هزار بارش خوانم		گویی تو که گنج نامه‌ای یافته‌ام
تا کار جهان به کام کس نیست مدام		عیش تو مدام باد و کار تو تمام		در مجلس عشرت تو غم خوردن دهر		یارب که بود چو روزه در عید حرام
تا در ره عشق آشنای تو شدم		با سد غم و درد مبتلای تو شدم		لیلی‌وش من به حال زارم بنگر		مجنون زمانه از برای تو شدم
امشب همه شب ز هجر نالان بودم		با بخت سیه دست و گریبان بودم		قربان شومت دی به که همره بودی		کامشب همه شب به خویش گریان بودم
از آبله‌ای تازه گل باغ ارم		حاشا که شود طراوت روی تو کم		نی جوهر حسن لاله است از ژاله		نی زیور خوبی گل است از شبنم
ای آنکه به یکرنگی تو متصفم		در بندگیت مقرم و معترفم		با «فاف» و «ر» و « الف ،ب » و «ه » ز کرم		بفرست بدست «غین » و « لام» و « الفم»
تا کی ز مصیبت غمت یاد کنم		آهسته ز فرقت تو فریاد کنم		وقت است که دست از دهن بردارم		از دست غمت هزار بیداد کنم
رخسار تو ای تازه گل گلشن جان		کز آبله شبنمی نشسته ست بر آن		لاله ست ولی آمده با ژاله قرین		ماهی‌ست ولی کرده به سیاره قران
تا بود چنین بود و چنین است جهان		از حادثه دهر کرا بود امان		بلقیس اگر به ملک جاویدان رفت		جاوید تو مانی ای سلیمان زمان
خورشید که هست شمسهٔ هفت ایوان		خواهی که بگویمت که چون گشت عیان		زد رفعت شاه خیمه بیرون از چرخ		ماندش ز ستون خیمه بر چرخ نشان
در نفی رخت شمع شبی راند سخن		روزش دیدم گرفته کنجی مسکن		مانندهٔ عاصیی که در روز جزا		با روی سیاه سر برآرد ز کفن
ای مدت شاهی جهان مدت تو		در عید سرور خلق از دولت تو		گر عید تواند که مجسم گردد		آید ز پی تهنیت خلعت تو
ای رفعت و شان فروترین پایه تو		خوبی یکی از هزار پیرایهٔ تو		از بهر خدا سایه زمن باز مگیر		ای سایهٔ رحمت خدا سایهٔ تو
خوش آن که شود بساط مهجوری طی		در بزم وصال می‌کشم پی در پی		می‌جویمت آنچنان که مهجور وصال		مشتاق توام چنان که مخمور به می
گر درخور مهرم احترامی بودی		نزدیک توام قدر تمامی بودی		من می‌گفتم که عشق من تا به کجاست		گر ز آنطرف از عشق مقامی بودی
ای کاش برات من براتی بودی		کز مفلسیم خط نجاتی بودی		بالله که آنچنان براتی می‌بود		گر از طرف تو التفاتی بودی
در عهد معالجات تو بیماری		بیکار شد از شیوه خلق آزاری		نی از پی آزار به سوی تو شتافت		آمد که شکایت کند از بیکاری
گر با تو گهی نظر کنم پنهانی		لازم نبود که طبع خود رنجانی		من بودم و دیدنی چو این هم منع است		آن نیز به یاران دگر ارزانی
ای درگه تو عید گه روحانی		در تهنیتت هم انسی و هم جانی		از لطف تو عیدیی طمع دارم لیک		ترسم که توام طفل طبیعت خوانی
به نام نیک تو، خواجه، فریفته نشوم		که نام نیک تو دامست و زرق‌مر نان را		کسی که دام کند نام نیک از پی نان		یقین بدان تو که دامست نانش مر جان را
جهانا! چه بینی تو از بچگان		که گه مادری، گاه مادندرا؟		نه پاذیر باید تو را نه ستون		نه دیوار خشت و نه زآهن درا
کس فرستاد به سر اندر عیار مرا		که مکن یاد به شعر اندر بسیار مرا		وین فژه پیر ز بهر تو مرا خوار گرفت		برهاناد ازو ایزد جبار مرا
با خردومند بی‌وفا بود این بخت		خویشتن خویش را بکوش تو یک لخت		خود خور و خود ده، کجا نبود پشیمان		هر که بداد وبخورد از آن چه که بلفخت
در رهگذر باد چراغی که تراست		ترسم که بمیرد از فراغی که تراست		بوی جگر سوخته عالم بگرفت		گر نشنیدی، زهی دماغی که تراست!
با آن که دلم از غم هجرت خونست		شادی به غم توام ز غم افزونست		اندیشه کنم هر شب و گویم یا رب		هجرانش چنینست، وصالش چونست؟
جایی که گذرگاه دل محزونست		آن جا دو هزار نیزه بالا خونست		لیلی صفتان ز حال ما بی خبرند		مجنون داند که حال مجنون چونست؟
دل خسته و بستهٔ مسلسل موییست		خون گشته و کشتهٔ بت هندوییست		سودی ندهد نصیحتت، ای واعظ		ای خانه خراب طرفه یک پهلوییست
تقدیر، که بر کشتنت آزرم نداشت		بر حسن و جوانیت دل نرم نداشت		اندر عجبم زجان ستان کز چو تویی		جان بستد و از جمال تو شرم نداشت
چشمم ز غمت، به هر عقیقی که بسفت		بر چهره هزار گل ز رازم بشکفت		رازی، که دلم ز جان همی داشت نهفت		اشکم به زبان حال با خلق بگفت
				بنلاد تو شد تربیت خواجه و لیک		بنلاد تو سست همچو بنیاد تو باد
بی روی تو خورشید جهان‌سوز مباد		هم بی‌تو چراغ عالم افروز مباد		با وصل تو کس چو من بد آموز مباد		روزی که ترا نبینم آن روز مباد
زلفش بکشی شب دراز اندازد		ور بگشایی چنگل باز اندازد		ور پیچ و خمش ز یک دگر بگشایند		دامن دامن مشک طراز اندازد
چون روز علم زند به نامت ماند		چون یک شبه شد ماه به جامت ماند		تقدیر به عزم تیز گامت ماند		روزی به عطا دادن عامت ماند
جز حادثه هرگز طلبم کس نکند		یک پرسش گرم جز تبم کس نکند		ورجان به لب آیدم، به جز مردم چشم		یک قطرهٔ آب بر لبم کس نکند
				بفنود تنم بر درم و آب و زمین		دل بر خرد و علم به دانش بفنود
نامت شنوم، دل ز فرح زنده شود		حال من از اقبال تو فرخنده شود		وز غیر تو هر جا سخن آید به میان		خاطر به هزار غم پراگنده شود
آمد بر من، که؟ یار، کی؟ وقت سحر		ترسنده ز که؟ ز خصم، خصمش که؟ پدر		دادمش دو بوسه، بر کجا؟ بر لب تر		لب بد؟ نه، چه بد؟ عقیق، چون بد؟ چو شکر
هان! تشنه جگر، مجوی زین باغ ثمر		بیدستانیست این ریاض بدو در		بیهوده همان، که باغبانت به قفاست		چون خاک نشسته گیر و چون باد گذر
چون کشته ببینی‌ام، دو لب گشته فراز		از جان تهی این قالب فرسوده به آز		بر بالینم نشین و می‌گوی بناز		کای من تو بکشته و پشیمان شده باز
در جستن آن نگار پر کینه و جنگ		گشتیم سراپای جهان با دل تنگ		شد دست ز کار و رفت پا از رفتار		این بس که به سر زدم و آن بس که به سنگ
بر عشق توام، نه صبر پیداست، نه دل		بی روی توام، نه عقل بر جاست، نه دل		این غم، که مراست کوه قافست، نه غم		این دل، که تراست، سنگ خاراست، نه دل
واجب نبود به کس بر، افضال و کرم		واجب باشد هر آینه شکر نعم		تقصیر نکرد خواجه در ناواجب		من در واجب چگونه تقصیر کنم؟
یوسف رویی، کزو فغان کرد دلم		چون دست زنان مصریان کرد دلم		ز آغاز به بوسه مهربان کرد دلم		امروز نشانهٔ غمان کرد دلم
در پیش خود آن نامه چو بلکامه نهم		پروین ز سرشک دیده بر جامه نهم		بر پاسخ تو چو دست بر خامه نهم		خواهم که دل اندر شکن نامه نهم
در منزل غم فگنده مفرش ماییم		وز آب دو چشم دل پر آتش ماییم		عالم چو ستم کند ستمکش ماییم		دست خوش روزگار ناخوش ماییم
در عشق، چو رودکی، شدم سیر از جان		از گریهٔ خونین مژه‌ام شد مرجان		القصه که از بیم عذاب هجران		در آتش رشکم دگر از دوزخیان
دیدار به دل فروخت، نفروخت گران		بوسه به روان فروشد و هست ارزان		آری، که چو آن ماه بود بازرگان		دیدار به دل فروشد و بوسه به جان
رویت دریای حسن و لعلت مرجان		زلفت عنبر، صدف دهن، در دندان		ابرو کشتی و چین پیشانی موج		گرداب بلا غبغب و چشمت توفان
ای از گل سرخ رنگ بربوده و بو		رنگ از پی رخ ربوده، بو از پی مو		گل رنگ شود، چو روی شویی، همه جو		مشکین گردد، چو مو فشانی، همه کو
ای نالهٔ پیر خانقاه از غم تو		وی گریهٔ طفل بی گناه از غم تو		افغان خروس صبح گاه از غم تو		آه از غم تو! هزار آه ازغم تو!
چرخ کجه باز، تا نهان ساخت کجه		با نیک و بد دایره درباخت کجه		هنگامهٔ شب گذشت و شد قصه تمام		طالع به کفم یکی نینداخت کجه
				رخسارهٔ او پرده عشاق درید		با آن که نهفته دارد اندر پرده
زلفت دیدم، سر از چمان پیچیده		وندر گل سرخ ارغوان پیچیده		در هر بندی هزار دل در بندش		در هر پیچی هزار جان پیچیده
چون کار دلم ز زلف او ماند گره		بر هر رگ جان صد آرزو ماند گره		امید ز گریه بود، افسوس! افسوس!		کان هم شب وصل در گلو ماند گره
ای طرفهٔ خوبان من، ای شهرهٔ ری		لب را به سپید رگ بکن پاک از می				
از کعبه کلیسیا نشینم کردی		آخر در کفر بی‌قرینم کردی		بعد از دو هزار سجده بر درگه دوست		ای عشق، چه بیگانه ز دینم کردی!
گر بر سر نفس خود امیری، مردی		بر کور و کر ار نکته نگیری، مردی		مردی نبود فتاده را پای زدن		گر دست فتاده‌ای بگیری، مردی
آن خر پدرت به دشت خاشاک زدی		مامات دف و دو رویه چالاک زدی		آن بر سر گورها تبارک خواندی		وین بر در خان ها تبوراک زدی
دل سیر نگرددت ز بیدادگری		چشم آب نگرددت، چو در من نگری		این طرفه که دوست تر ز جانت دارم		با آن که ز صد هزار دشمن بتری
با داده قناعت کن و با داد بزی		در بند تکلف مشو، آزاد بزی		در به ز خودی نظر مکن، غصه مخور		در کم ز خودی نظر کن و شاد بزی
نارفته به شاهراه وصلت گامی		نایافته از حسن جمالت کامی		ناگاه شنیدم ز فلک پیغامی		کز خم فراق نوش بادت جامی!
به خیره برشمرد سیر خورده گرسنه را		چنان که درد کسان بر دگر کسی خوارست		چو پوست روبه ببینی به خان واتگران		بدان که تهمت او دنبهٔ به سر کارست
مرغ دیدی که بچه زو ببرند؟		چاو چاوان درست چونانست		باز چون بر گرفت پرده ز روی		کروه دندان و پشت چوگانست
آخر هر کس از دو بیرون نیست		یا برآوردنی‌ست، یا زدنی‌ست		نه به آخر همه بفرساید؟		هرکه انجام راست فرسدنی‌ست
مهر مفگن برین سرای سپنج		کین جهان پاک بازیی نیرنج		نیک او را فسانه واری شو		بد او را کمرت سخت بتنج
پیشم آمد بامداد آن دلبر از راه شکوخ		با دو رخ از شرم لعل و با دو چشم از سحر شوخ		آستین بگرفتمش، گفتم که مهمان من آی		داد پوشیده جوابم مورد و انجیر و کلوخ
چهار چیز مر آزاده را زغم بخرد		تن درست و خوی نیک و نام نیک و خرد		هر آن که ایزدش این چهار روزی کرد		سزد که شاد زید جاودان و غم نخورد
حاتم طایی تویی اندر سخا		رستم دستان تویی اندر نبرد		نی، که حاتم نیست با جود تو راد		نی، که رستم نیست در جنگ تو مرد
چون بچهٔ کبوتر منقار سخت کرد		هموار کرد پرّ و بیوکند مویِ زرد،		کابوک را نخواهد و شاخ آرزو کند		وز شاخ سوی بام شود باز گردگرد
زلف ترا جیم که کرد؟ آن که کرد		خال ترا نقطهٔ آن جیم کرد		وآن دهن تنگ تو گویی کسی		دانگکی نار به دو نیم کرد
گل دگر ره به گلستان آمد		وارهٔ باغ و بوستان آمد		وار آذر گذشت و شعلهٔ او		شعلهٔ لاله را زمان آمد
نیز ابا نیکوان نمایدت جنگ فند		لشکر فریادنی، خواسته‌نی سودمند		قند جداکن از وی، دور شو از زهر دند		هر چه به آخر بهست جان ترا آن پسند
مرا تو راحت جانی، معاینه، نه خبر		کرا معاینه آید خبر چه سود کند؟		سپر به پیش کشیدم خدنگ قهر ترا		چو تیر بر جگر آید سپر چه سود کند؟
تا کی گویی که اهل گیتی		در هستی و نیستی لئیمند؟		چون تو طمع از جهان بریدی		دانی که همه جهان کریمند
دریغ! مدحت چون درو آبدار غزل		که چابکیش نیاید همی به لفظ پدید		اساس طبع ثنایست، بل قوی‌تر ازان		ز آلت سخن آمد همی همه مانیذ
دریا دو چشم و آتش بر دل همی فزاید		مردم میان دریا و آتش چگونه پاید؟		نیش نهنگ دارد، دل را همی خساید		ندهم، که ناگوارد، کایدون نه خردخاید
اندی که امیر ما باز آید پیروز		مرگ از پس دیدنش روا باشد و شاید		پنداشت همی حاسد کو باز نیاید		باز آمد، تا هر شفکی ژاژ نخاید
کسی را که باشد بدل مهر حیدر		شود سرخ رو در دو گیتی به آور		ایا سر و بن، در تک و پوی آنم		که فرغند آسا بپیچم به توبر
اگر گل آرد بار آن رخان او، نه شگفت		هر آینه چو همه می‌خورد گل آرد بار		به زلف کژ ولیکن به قد و قامت راست		به تن درست ولیکن به چشمکان بیمار
گر شود بحر کف همت تو موج زنان		ور شود ابر سر رایت تو توفان بار		بر موالیت بپاشد همه در و گوهر		بر اعادیت ببارد همه شخکاسه و خار
ای خواجه، این همه که تو بر می‌دهی شمار		بادام ترّ و سیکی و بهمان و باستار		مار است این جهان و جهانجوی مارگیر		از مارگیر مار برآرد همی دمار
به دور عدل تو در زیر چرخ مینایی		چنان گریخت ز دهر دو رنگ، رنگ فتور		که باز شانه کند همچو باد سنبل را		به نیش چنگل خون ریز تارک عصفور
چرخ فلک هرگز پیدا نکرد		چون تو یکی سفلهٔ دون و ژکور		خواجه ابوالقاسم از ننگ تو		بر نکند سر به قیامت ز گور
چاکرانت به گه رزم چو خیاطانند		گرچه خیاط نیند، ای ملک کشور گیر		به گز نیزه قد خصم تو می‌پیمایند		تا ببرند به شمشیر و بدوزند به تیر
روی به محراب نهادن چه سود؟		دل به بخارا و بتان طراز		ایزد ما وسوسهٔ عاشقی		از تو پذیرد، نپذیرد نماز
چون سپرم نه میان بزم به نوروز		درمه بهمن بتاز و جان عدو سوز		باز تو بی رنج باش وجان تو خرم		بانی و با رود و با نبیذ فنا روز
همی برآیم با آن که برنیاید خلق		و برنیایم با روزگار خورده کریز		چو فضل میرابوالفضل بر همه ملکان		چو فضل گوهر و یاقوت بر نبهره پشیز
گرد گل سرخ اندر خطی بکشیدی		تاخلق جهان را بفگندی به خلالوش		کافور تو بالوس بود، مشک تو باناک		بالوس تو کافور کنی دایم مغشوش
رهی سوار و جوان و توانگر از ره دور		به خدمت آمد، نیکو سگال و نیک اندیش		پسند باشد مر خواجه را پس از ده سال		که باز گردد پیر و پیاده و درویش؟
ای لک، ار ناز خواهی و نعمت		گرد درگاه او کنی لک و پک		یخچه بارید و پای من بفسرد		ورغ بر بند یخچه را ز فلک
بسا که مست در این خانه بودم وشادان		چنان که جاه من افزون بد از امیر و ملوک		کنون همانم و خانه همان و شهر همان		مرا نگویی کز چه شده‌ست شادی سوک؟
زان می، که گر سرشکی ازان درچکد به نیل		صدسال مست باشد از بوی او نهنگ		آهو به دشت اگر بخورد قطره‌ای ازو		غرنده شیر گردد و نندیشد از پلنگ
می لعل پیش آر و پیش من آی		به یک دست جام و به یک دست چنگ		از آن می مرا ده، که از عکس او		چو یاقوت گردد به فرسنگ سنگ
اگر امیر جهاندار داد من ندهد		چهار ساله نوید مرا که هست خرام		همه نیوشهٔ خواجه به نیکویی و به صلح		همه نیوشهٔ نادان به جنگ و کار نغام
بیا، دل و جان را به خداوند سپاریم		اندوه درم و غم دینار نداریم		جان را ز پی دین و دیانت بفروشیم		وین عمر فنا را بره غزو گزاریم
بل تا خوریم باده، که مستانیم		وز دست نیکوان می بستانیم		دیوانگان بیهشمان خوانند		دیوانگان نه‌ایم، که مستانیم
هست بر خواجه پیچیده رفتن		راست چون بر درخت پیچد سن		این عجبتر که می نداند او		شعر از شعر و خنب را از خن
شاهی، که به روز رزم از رادی		زرین نهد او به تیر در پیکان		تا کشتهٔ او ازان کفن سازد		تا خستهٔ او ازان کند درمان
یخچه می‌بارید از ابر سیاه		چون ستاره بر زمین از آسمان		چون بگردد پای او از پای دار		آشکوخیده بماند همچنان
ای مج، کنون تو شعر من از بر کن و بخوان		از من دل و سگالش، از تو تن و روان		کوری کنیم و باده خوریم و بویم شاد		بوسه دهیم بر دو لبان پریوشان
خلخیان خواهی و جماش چشم		گرد سرین خواهی و بارک میان		کشکین نانت نکند آرزوی		نان سمن خواهی گرد و کلان
چه چیزست آن رونده تیرک خرد؟		چه چیزست آن پلالک تیغ بران؟		یکی اندر دهان حق زبانست		یکی اندر دهان مرگ دندان
خواهی تا مرگ نیابد تو را		خواهی کز مرگ بیابی امان		زیر زمین خیز و نهفتی بجوی		پس به فلک برشو بی نردبان
ضیغمی نسل پذیرفته ز دیو		آهویی نام نهاده یکران		آفتابی، که ز چابک قدمی		بر سر ذره نماید جولان
جمله صید این جهانیم، ای پسر		ما چو صعوه، مرگ بر سان زغن		هر گلی پژمرده گردد زو، نه دیر		مرگ بفشارد همه در زیر غن
لنگ دونده‌ست، گوش نی و سخنیاب		گنگ فصیح است، چشم نی و جهان بین		تیزی شمشیر دارد و روش مار		کالبد عاشقان و گونهٔ غمگین
ترنج بیدار اندر شده به خواب گران		گل غنوده برانگیخته سر از بالین		هرآن که خاتم مدح تو کرد در انگشت		سر از دریچه زرین برون کند چو نگین
با عاشقان نشین و همه عاشقی گزین		با هر که نیست عاشق کم گوی و کم نشین		باشد که در وصال تو بینند روی دوست		تو نیز در میانهٔ ایشان نه ای، ببین
زه! دانا را گویند، که داند گفت		هیچ نادان را داننده نگوید زه		سخن شیرین از زفت نیارد بر		بز ببج بج بر، هرگز نشود فربه
من موی خویش را نه از آن می کنم سیاه		تا باز نو جوان شوم و نو کنم گناه		چون جامه‌ها به وقت مصیبت سیه کنند		من موی از مصیبت پیری کنم سیاه
پشت کوژ و سر تویل و روی بر کردار نیل		ساق چون سوهان و دندان بر مثال استره		بر کنار جوی بینم رستهٔ بادام و سرو		راست پندارم قطار اشتران آبره
رفیقا، چند گویی کو نشاطت؟		بنگریزد کس از گرم آفروشه		مرا امروز توبه سود دارد		چنان چون دردمندان را شنوشه
زمانی برق پر خنده، زمانی رعد پر ناله		چنان مادر ابر سوک عروس سیزده ساله		و گشته زین پرند سبز شاخ بید بنساله		چنان چون اشک مهجوران نشسته ژاله بر لاله
سپید برف برآمد به کوهسار سیاه		و چون درونه شد آن سرو بوستان آرای		و آن کجا بگوارید ناگوار شده‌ست		و آن کجا نگزایست گشت زود گزای
آن چیست بر آن طبق همی تابد؟		چون ملحم زیر شعر عنابی		ساقش به مثل چو ساعد حورا		پایش به مثل چو پای مرغابی
ای دل، سزایش بری		باز بر چنگل عقابی		بی تو مرا زنده نبیند		من ذره ام، تو آفتابی
جعد همچون نورد آب بباد		گوییا آن چنان شکستستی		میانکش نازکک چو شانهٔ مو		گویی از یک دگر گسستستی
این جهان را نگر به چشم خرد		نی بدان چشم کاندر او نگری		همچو دریاست وز نکوکاری		کشتیی ساز، تا بدان گذری
مار را، هر چند بهتر پروری		چون یکی خشم آورد کیفر بری		سفله طبع مار دارد، بی خلاف		جهد کن تا روی سفله ننگری
گل بهاری، بت تتاری		نبیذ داری، چرا نیاری؟		نبیذ روشن، چو ابر بهمن		به نزد گلشن چرا نباری؟
ای غافل از شمار! چه پنداری؟		کت خالق آفرید پی کاری؟!		عمری که مر توراست سرمایه		وید است و کارهات به این زاری!
کسی را چو من دوستگان می چه باید؟		که دل شاد دارد بهر دوستگانی		نه جز عیب چیزیست کان تو نداری		نه جز غیب چیزیست کان تو ندانی
آی دریغا! که خردمند را		باشد فرزند و خردمند نی		ور چه ادب دارد و دانش پدر		حاصل میراث به فرزند نی
چمن عقل را خزانی اگر		گلشن عشق را بهار تویی		عشق را گر پیمبری، لیکن		حسن را آفریدگار تویی
هم چنان سرمه که دخت خوب روی		هم به سان گرد بردارد ز روی		گرچه هر روز اندکی برداردش		بافدم روزی به پایان آردش
شب زمستان بود، کپی سرد یافت		کرمکی شبتاب ناگاهی بتافت		کپیان آتش همی پنداشتند		پشتهٔ هیزم برو بر داشتند
گفت هنگامی یکی شهزاده بود		گوهری و پر هنر آزاده بود		شد به گرما به درون یک روز غوشت		بود فربی و کلان و خوب گوشت
کشتیی بر آب و کشتیبانش باد		رفتن اندر وادیی یکسان نهاد		نه خله باید، نه باد انگیختن		نه ز کشتی بیم و نه ز آویختن
بانگ زله کرد خواهد کر گوش		وایچ ناساید به گرما از خروش		برزند آواز دونانک به دست		بانگ دونانک سه چند آوای هست
وز درخت اندر، گواهی خواهد اوی		تو بدانگاه از درخت اندر بگوی		کان تبنگوی اندرو دینار بود		آن ستد ز یدر که ناهشیار بود
هیچ شادی نیست اندر این جهان		برتر از دیدار روی دوستان		هیچ تلخی نیست بر دل تلخ تر		از فراق دوستان پر هنر
گفت با خرگوش خانه خان من		خیز خاشاکت ازو بیرون فگن		چون یکی خاشاک افگنده به کوی		گوش خاران را نیاز آید بدوی
آن که را دانم که اویم دشمنست		وز روان پاک بدخواه منست		هم به هر گه دوستی جویمش من		هم سخن به آهستگی گویمش من
تا سمو سر برآورید از دشت		گشت زنگار گون همه لب کشت		هر یکی کاردی ز خوان برداشت		تا پزند از سمو طعامک چاشت
بهشت آیین سرایی را بپرداخت		زهر گونه درو تمثال‌ها ساخت		ز عود و چندن او را آستانه		درش سیمین و زرین پالکانه
جامه پر صورت دهر، ای جوان		چرک شدوشد به کف گازران		رنگ همه خام وچنان پیچ و تاب		منتظرم تا چه برآید ز آب؟
نندیشم از کسی که به نادانی		با من رسن ز کینه کشان دارد		ابر سیاه را به هوا اندر		از غلغل سگان چه زیان دارد؟
چو تنها بوی گربه‌ات مونس آید		به ویران درون جغد مسعود باشد		به از ترب پخته بود مرغ لاغر		به از کاه دود،ار چه بد، عود باشد
فرو مایه چون سیر خورده بباشد		همه عیب جوید همه شر کاود		فرومایه آن به که بد حال باشد		ازیرا سیه سار پی برنتاود
گویمت چگونه شود زنده کو هلاک شود		آب باز آب شود خاک باز خاک شود		جانش زی فراز شود تنش زی مغاک شود		تن سوی پلید شود پاک باز پاک شود
بر دشمنی دشمنت چو دیدی		فعلش، نه نشان و نه داغ باید		اقرار بسی برتر از گواهان		با روز همی چه چراغ باید؟
بر ره مکر و حسد مپوی ازیراک		هر که به راه حسد رود بتر آید		چون به حسد، بنگری به خوان کسان بر		لقمهٔ یارت به چشم خوبتر آید
چو شمشیر بایدت بود، ای برادر،		به جای بدی بد به جای خوشی خوش		دو پهنیش چون آب نرم است و روشن		دو پهلوش ناخوش چو سوزنده آتش
چنین در کارها بسیار مندیش		مگو ورنه بکن کاری که گفتی		نباید کز چنین تدبیر بسیار		ز تاریکی به تاریکی درافتی
کیوان چو قران به برج خاکی افگند		زاحداث زمانه را به پاکی افگند		اجلال تو را ضؤ سماکی افگند		اعدای تو را سوی مغاکی افگند
تا ذات نهاده در صفائیم همه		عین خرد و سفرهٔ ذاتیم همه		تا در صفتیم در مماتیم همه		چون رفت صفت عین حباتیم همه
ارکان گهرست و ما نگاریم همه		وز قرن به قرن یادگاریم همه		کیوان کردست و ما شکاریم همه		واندر کف آز دلفگاریم همه
با گشت زمان نیست مرا تنگ دلی		کایزد به کسی داد جهان سخت ملی		بیرون برد از سر بدان مفتعلی		شمشیر خداوند معدبن علی
گرفتمت که رسیدی بدانچه می‌طلبی		گرفتمت که شدی آنچنان که می‌بایی		نه هر چه یافت کمال از پیش بود نقصان		نه هر چه داد، ستد باز چرخ مینایی؟!
هر کار که هست جز به کام تو مباد		هر خصم که هست جز به دام تو مباد		هر سکه که هست جز به نام تو مباد		هر خطبه که هست جز به بام تو مباد
دولت همه ساله بی‌جلال تو مباد		همت همه ساله بی‌جمال تو مباد		هر بنده که هست بی‌کمال تو مباد		خورشید جهان تویی، زوال تو مباد
تاریک شد از مهر دل افروزم روز		شد تیره شب، از آه جگر سوزم روز		شد روشنی از روز و سیاهی ز شبم		اکنون نه شبم شبست و نه روزم روز
ای کرده سپاه اختران یاری تو		فخرست جهان را به جهانداری تو		مستند مخالفان ز هشیاری تو		بخت همه خفته شد ز بیداری تو
در بندم از آن دو زلف بند اندر بند		نالانم از آن عقیق قند اندر قند		ای وعدهٔ فردای تو پیچ اندر پیچ		آخر غم هجران تو چند اندر چند
مسعود جهاندار چو مسعود ملک		بنشست به حق به جای محمود ملک		از ملک جز این نبود مقصود ملک		کز ملک به تربیت رسد جود ملک
هست ایام عید و فصل بهار		جشن جمشید و گردش گلزار		ای نگار بدیع وقت صبوح		زود برخیز و راح روح بیار
شه زاولستان محمود غازی		سر گردنکشان هفت کشور		به نیزه کرگدن را بر کند شاخ		به زوبین بشکند سیمرغ را پر
لطفی اگرکنی به نگاهی چه می شود		خشنود اگر شوم زتو گاهی چه می شود		سیراب اگر شود ز توای ابر مرحمت		در خشکسال هجر گیاهی چه می شود
بگرستم زار پیش آن کام و هوا		گفتا مگری پند همی داد مرا		پنداشت مگر کآب نماند فردا		نتوان کردن تهی به ساغر دریا
پیوسته همی جفا نمایی تو مرا		از برداری مگر تو دیوان جفا		آگاهی نیست از وفا هیچ ترا		ای جان پدر نه شیر مرغست وفا
گفتم رخ تو بهار خندان منست		گفت آن تو نیز باغ و بستان منست		گفتم لب شکرین تو آن منست		گفت از تو دریغ نیست گرجان منست
این مشک سیه که یار را بالینست		پیرایه ماه و زینت پروینست		زلف سیهت بلای من چندنیست		باز این چه بلای خط مشک آگینست
آن مشک سیه که با سمن پیوسته ست		از دیدن او دل جهانی خسته ست		یا رب زنخست هم بر آنسان رسته ست		یا او به تکلف فراوان بسته ست
دانم که دلم به مهر تو خرسندست		اندازه مهر تو ندانم چندست		رخسار تو دلگشا و لب دلبندست		گفتار خوش تو روح را پیوندست
این کار نگرکه از تو امروز مراست		بازار بهشتیان چنین باشد راست		نه بوسه فروشی تو به نرخی که سزاست		نه بوسه خری بدانچه در حکم رواست
غم دیدم از آن کس که مرا می باید		ببریدم از و تادل من بگشاید		نا دیدن او مرا همی بگزاید		گرگ آشتیی کنم چه تا پیش آید
پیوسته مرا همی نمایی بیداد		وانگاه ز من چشم همی داری داد		تو پنداری که با تو من باشم شاد		زین دستخوشی منت که آگاهی داد
هر روز کمان گوشه تو بگراید		رو دلبرکی جو که ترا برباید		یا هر که ترا دید ترا سیر آید		بس مرغدلی اگر نباشد شاید
از زلف تو بوی عنبر و بان آید		زان تنگ دهان هزار چندان آید		زلف تو همی سوی دهان زان آید		خربنده به خانه شتربان آید
صد ره گفتم که با من از عهد مخند		تا من به تو باشم از جهانی خرسند		این پند ترا نیامد آن روز پسند		هین خیزو دهل در چو بنپذیری پند
گفتم که مرا زغم به سه بوسه بخر		دل تافته گشتی و گران کردی سر		از بهر سه بوسه ای بت بوسه شمر		چو گاو به چرمگر، به من در منگر
گویند گرفت یار تو یار دگر		از رشک همی گویند ای جان پدر		جانا تو به گفتگوی ایشان منگر		خر خوبیند که غرقه شد پالانگر
چون با یاران خشم کنی جان پدر		بر من مپریش خشم یاران دگر		دانی که منم زبونتر و عاجز تر		پالان بزنی چو برنیایی با خر
ای ساده گل و ساده می و ساده شکر		زین کار که با تو کردم اندوه مخور		چندان باشدکه به شوی جان پدر		حال تو دگر گردد و کار تو دگر
گفتم که بیا وعده دوشینه بیار		ورنه بخروشم از تو اکنون چو هزار		گفتا دهم ای همه جفا، نک زنهار!		آواز مده که گوش دارد دیوار
ای گلبن نو رسیده در باغ بهار		گلهای ترا ز بیم خار بسیار		زین کار که با تو کردم اندیشه مدار		ایمن کردم گل ترا از غم خار
یک خانه بتانند به جای اندر خور		از تو مهتر و تو زایشان کهتر		چونین تو به تک زهمگانان در مگذر		نتوان به تکی به طوس شد جان پدر
زلف و خط آن سرو قد سیمین بر		از مشک مسلسلست یا سنبل تر		زان زلف گفت عنبر و مشک خطر		از خط بفزود روی او زینت و فر
صد بار زمن شنیده بودی کم و بیش		کایزد همه را هر چه کنند آرد پیش		در کرده خویش مانده ای ای درویش		چه چون کندی فزون زاندازه خویش
تا با تو به صلح گشتم ای مایه جنگ		گردد دل من همی زبترویان تنگ		نشگفت که از ستارگان دارم ننگ		امروز که آفتاب دارم در چنگ
یاری بودی سخت بآیین و بسنگ		همسایه تو بهانه جوی و دلتنگ		این خو تو ازو گرفته ای ای سرهنگ		انگور ز انگور همی گیرد رنگ
یا ما سر خصم را بکوبیم به سنگ		یا او سرما به دار سازد آونگ		القصه درین زمانه پر نیرنگ		یک کشته بنام به که صد زنده به ننگ
هر چند که از تو بوسه یابم گه بام		در آخر شب مرا هوس آید کام		بوسه بده و کنار برتست حرام		نشنودستی درو غزن باشد شام
گر خواسته ای تو ازپی خواسته ایم		رویار دگر خواه که ماخواسته ایم		تو پنداری دل به تو آراسته ایم		ما ای بت از آن سرای بر خاسته ایم
آن روز چه بد که با قضا یار شدم		دیدار ترا به جان خریدار شدم		آن روز به بازی به سر کار شدم		تا لاجرم امروز گرفتار شدم
تا در طلب دوست همی بشتابم		عمرم به کران رسید و من در خوابم		گیرم که وصال دوست در خواهم یافت		این عمرگذشته راکجا دریابم
جستم همه ساله ای پسر کام تو من		خرسند همی بودم در دام تو من		سیر آمدم از بهانه خام تو من		بریخ اکنون نگاشتم نام تومن
گویند که معشوق تو زشتست و سیاه		گر زشت و سیاهست مرا نیست گناه		من عاشقم و دلم بر او گشته تباه		عاشق نبود ز عیب معشوق آگاه
خط آوردی رواست بر روی چو ماه		خوشتر گشتی از آنچه بودی صد راه		در آرزوی خط تو خوبان سپاه		بر روی همی کشند خطهای سیاه
با من چو گل شکفته باشی گه گه		گاهی باشی چو کارد با گوشت تبه		روزی همه آری کنی و روزی نه		یک ره صنما بنه مرا بریک ره
ای دوست به یک سخن ز من بگریزی		خوی تو نبد به هر حدیثی تیزی		بد گشتی از آن که با بدان آمیزی		بادیگ بمنشین که سیه برخیزی
ای دوست مرادید همی نتوانی		بیهوده چرا روی زمن گردانی		بیجرم و جنایتی که از من دانی		چون پیر خر از نیش، زمن ترسانی
ای دوست تر، از دو دیده و بینایی		ای آنکه ز پیش چشم ناپیدایی		آن روز که آمدی مرا دربایی		گر تا به قیامت تو غذانی (؟) نایی
از بهر خدای اگر تو یی سرو سرای		یکباره زمن باز مگیر ای بت پای		دیدار عزیز کردی ای بار خدای		سیمرغ نه ای روی رهی را بنمای
بی زحمت تو با تو وصالی است مرا		فارغ ز تو با تو حسب حالی است مرا		در پیش خیال تو خیال است تنم		پیوند خیال با خیالی است مرا
غم کرد ریاض جان مه و سال مرا		آئینه ندارد دل خوشحال مرا		صیاد ز بس که دوستم می‌دارد		بسته است در آغوش قفس بال مرا
دل خاص تو و من تن تنها اینجا		گوهر به کفت بماند و دریا اینجا		در کار توام به صبر مفکن کارم		کز صبر میان تهی‌ترم تا اینجا
ای دوست غم تو سربه سر سوخت مرا		چون شمع به بزم درد افروخت مرا		من گریه و سوز دل نمی‌دانستم		استاد تغافل تو آموخت مرا
عشق تو بکشت عالم و عامی را		زلف تو برانداخت نکونامی را		چشم سیه مست تو بیرون آورد		از صومعه بایزید بسطامی را
می‌ساخت چو صبح لاله‌گون رنگ هوا		با توبهٔ من داشت نمک جنگ هوا		هر لکهٔ ابرم چو عزائم خوانی		در شیشه پری کرد ز نیرنگ هوا
عیسی لب و آفتاب روئی پسرا		زنار خط و صلیب موئی پسرا		لشکرکشی و اسیر جوئی پسرا		خاقانی اسیر شد چه گوئی پسرا
ای تیر هنر صهیل و برجیس لقا		شعری فش و فرقدفر و ناهید صفا		پیش رخ تو ماه و سماک و جوزا		خوارند چو پیش مهر پروین و سها
پذرفت سه بوس از لب شیرین ما را		یک شب به فریب داشت غمگین ما را		گفتم بده آن وعدهٔ دوشین ما را		دست بزد و نکرد تمکین ما را
ای دوست اگر صاحب فقری و فنا		باید که شعورت نبود جز به خدا		چون علم تو هم داخل غیر است و سوی		باید که به علم هم نباشی دانا
از من شب هجر می‌بپرسید حباب		دریای غمم کدام آرام و چه خواب		در دل بود آرام و خیالی هر موج		در دیده خیال خواب شد نقش بر آب
سنگ اندر بر بسی دویدیم چو آب		بار همه خار و خس کشیدیم چو آب		آخر به وطن نیارمیدیم چو آب		رفتیم و ز پس باز ندیدم چو آب
بختی دارم چو چشم خسرو همه خواب		چشمی دارم چو لعل شیرین همه آب		جسمی دارم چو جان مجنون همه درد		جانی دارم چو زلف لیلی همه تاب
بختی دارم چو چشم خسرو همه خواب		چشمی دارم چو لعل شیرین همه آب		جسمی دارم چو جان مجنون همه درد		جانی دارم چو زلف لیلی همه تاب
ای تیغ تو آب روشن و آتش ناب		آبی چو خماهن، آتشی چون سیماب		از هیبت آن آب تن آتش تاب		رفت آتشی از آتش و آبی از آب
خاقانی را ز بس که بوسید آن لب		دور از لب تو گرفت تبخال از تب		آری لبت آتش است خندان ز طرب		از آتش اگر آبله خیزد چه عجب
طوطی دم دینار نشان است آن لب		غماز و دو روی از پی آن است آن لب		زنهار میالای در آن لب نامم		کآلودهٔ لب‌های کسان است آن لب
گر من به وفای عشق آن حور نسب		در دام دگر بتان نیفتم چه عجب		حاشا که چو گنجشک بوم دانه طلب		کان ماه مرا همای داده است لقب
از عشق بهار و بلبل و جام طرب		گل جان چمن بود که آمد بر لب		لب کن چو لب چمن کنون لعل سلب		جان چمن و جان چمانه بطلب
آمد به چمن مرغ صراحی به شغب		جان تازه کن از مرغ صراحی به طرب		چون بینی هر دو مرغ را گل در لب		بنشین لب جوی و لب دلجوی طلب
خاقانی اگرچه در سخن مردوش است		در دست مخنثان عجب دستخوش است		خود هر هنری که مرد ازو زهرچش است		انگشت نمای نیست، انگشت‌کش است
خاقانی اگر ز راحتت رنگی نیست		تشنیع مزن که با فلک جنگی نیست		ملکی که به جمشید و فریدون نرسید		گر هم به گدائی نرسد ننگی نیست
گم شد دل خاقانی و جان بر دو یکی است		وز غدر فلک خلاص را هم به شک است		هر مائده‌ای که دست‌ساز فلک است		یا بی‌نمک است یا سراسر نمک است
آب جگرم به آتش غم برخاست		سوز جگرم فزود تا صبر بکاست		هرچند جگر به صبر می‌ماند راست		صبر از جگر سوخته چون شاید خواست
خاقانی اگر نقش دلت داغ یکی است		نانش ز جهان یا ز فلک بی‌نمکی است		گر جمله کژی است در جهان راست کجاست		ور جمله بدی است از فلک نیک از کیست
ای گوهر گم بوده کجا جوئیمت		پای آبله در کوی بلا جوئیمت		از هر دهنی یکان یکان پرسیمت		در هر وطنی جدا جدا جوئیمت
کس از رخ چون ماه تو بر برنگرفت		تا صد دامن ز چرخ گوهر نگرفت		ناسوختن از تو طمع خامم بود		تا بنده نسوخت با تو اندر نگرفت
دستی که گرفتی سر آن زلف چو شست		پائی که ره وصل نوشتی پیوست		زان دست کنون در گل غم دارم پای		زان پای کنون بر سر دل دارم دست
خاقانی از آن ریزش همت که توراست		جستن ز فلک ریزهٔ روزی نه رواست		بهروزی و روزی ز فلک نتوان خواست		کان ریزه کشی از در روزی‌ده ماست
کرمی که چو زاهدان خورد برگ درخت		نی درخور زهد سازد از دنیا رخت		از ابرو و چشم ار به بتان ماند سخت		چه سود که نیستش به معشوقی بخت
چه آتش و چه خیانت از روی صفات		خائن رهد از آتش دوزخ هیهات		یک شعله از آتش و زمینی خرمن		یک ذره خیانت و جهانی درکات
از فیض خیالت چمن سینه شکفت		از دیدن رویت گل آئینه شکفت		چون صبح لب از خندهٔ جاوید نبست		هر گل که ز باغ دل بی‌کینه شکفت
گر عهد جوانی چو فلک سرکش نیست		چندین چه دود که پای بر آتش نیست		آنگاه که بود، ناخوشی‌ها خوش بود		و امروز که او نیست خوشی‌ها خوش نیست
زنار خطی عید مسیحا رویت		من کشتهٔ آن صلیب عنبر بویت		آن شب که شب سده بود در کویت		آتش دل من باد و چلیپا مویت
در غصه مرا جمله جوانی بگذشت		ایام به غم چنان که دانی بگذشت		در مرگ خواص، زندگانی بگذشت		عمرم همه در مرثیه خوانی بگذشت
در ظاهر اگر دست نظر کوتاه است		دل را همه جا یاد تو خضر راه است		از روز و شبم وصل تو خاطر خواه است		خورشید گواه است و سحر آگاه است
گردون حشمی ز پایهٔ زفعت اوست		دریا نمی از ترشح نعمت اوست		خورشید که داد چرخ بر سر جانش		پژمرده گلی ز گلشن قدرت اوست
مسکین دلم از خلق وفائی می‌جست		گمره شده بود، رهنمائی می‌جست		مانندهٔ آن مرد ختائی که به بلخ		برکرد چراغ و آشنائی می‌جست
از هر نظری بولهبی در پیش است		ما غافل از الاعجبی در پیش است		از هر نفسی تیره شبی در پیش است		از هر قدمی بی‌ادبی در پیش است
مسکین تن شمع از دل ناپاک بسوخت		زرین تنش از دل شبه‌ناک بسوخت		پروانه چو دید کو ز دل پاک بسوخت		بر فرق سرش فشاند جان تاک بسوخت
خاقانی را دل تف از درد بسوخت		صبر آمد و لختی غم دل خورد بسوخت		پروانه چو شمع را دلی سوخته دید		با سوخته‌ای موافقت کرد بسوخت
خاکی دلم ای بت ز نهان بازفرست		خون آلود است همچنان باز فرست		در بازاری که جان ز من، دل ز تو بود		چون بیع به سر نرفت جان باز فرست
داغم به دل از دو گوهر نایاب است		کز وی جگرم کباب و دل در تاب است		می‌گویم اگر تاب شنیدن داری		فقدان شباب و فرقت احباب است
بر جان من از بار بلا چیست که نیست		بر فرق من از تیر قضا چیست که نیست		گویند تو را چیست که نالی شب و روز		از محنت روز و شب مرا چیست که نیست
گر سایهٔ من گران بود در نظرت		من رفتم و سایه رفت و دل ماند برت		هم زحمت من ز سایهٔ من برخاست		هم زحمت سایهٔ من از خاک درت
سلطان ز در قونیه فرمان رانده است		بر خاقانی در قبول افشانده است		سیمرغ که وارث سلیمان مانده است		شهباز سخن را به اجابت خوانده است
بینی کله شاه که مه قوقهٔ اوست		گیتیش بگنجدی نگنجد در پوست		عفریت ستم زو که سلیمان نیروست		دربند چو کوزهٔ فقع بسته گلوست
چون سقف تو سایه نکند قاعده چیست		چون نان تو موری نخورد مائده چیست		چون منقطعان راه را نان ندهی		پس ز آمدن فید بگو فائده چیست
خاقانی را شکسته دیدی به درست		گفتی که ز چاره دست می‌باید شست		زان نقش که آبروی برباید جست		ما دست به آبروی شستیم نخست
نونو دلم از درد کهن ایمن نیست		و آن درد دلم که دیده‌ای ساکن نیست		می‌جویم بوی عافیت لیکن نیست		آسایشم آرزوست این ممکن نیست
صبح شب برنائی من بوالعجب است		یک نیمه ازو روز و دگر نیمه شب است		دارم دم سرد و ترسم از موی سپید		این باد اگر برف نبارد عجب است
خاقانی اگر خرد سر ترا یار است		سیلی مزن و مخور که ناخوش کار است		زیرا سر هر کز خرد افسردار است		بر گردنش از زه گریبان عار است
ملاح که بهر ماه من مهد آراست		گفتی کشتی مرا چو کشتی شد راست		چندان خبرم بود که او کشتی خواست		در آب نشست و آتش از من برخاست
تندی کنی و خیره کشیت آئین است		تو دیلمی و عادت دیلم این است		زوبینت ز نرگس سپر از نسرین است		پیرایهٔ دیلم سپر و زوبین است
آن دل که ز دیده اشک خون راند رفت		و آن جان که وجود بر تو افشاند رفت		تن بی‌دل و جان راه تو نتواند رفت		اسبی که فکند سم کجا داند رفت
در پیش رخ تو ماه را تاب کجاست		عشاق تو را به دیده در خواب کجاست		خورشید ز غیرتت چنین می‌گوید		کز آتش تو بسوختم آب کجاست
مرغی که نوای درد راند عشق است		پیکی که زبان غیب داند عشق است		هستی که به نیستیت خواند عشق است		و آنچ از تو تو را باز رهاند عشق است
عشق آمد و عقل رفت و منزل بگذاشت		غم رخت فرو نهاد و دل، دل برداشت		وصلی که در اندیشه نیارم پنداشت		نقشی است که آسمان هنوزش ننگاشت
با یار سر انداختنم سود نداشت		در کار حیل ساختنم سود نداشت		کژ باخته‌ام بو که نمانم یکدست		هم ماندم و کژ باختنم سود نداشت
از عشق لب تو بیش تیمارم نیست		کالودهٔ لب‌هاست سزاوارم نیست		گر خود به مثل آب حیات است آن لب		چون خضر بدو رسید در کارم نیست
گرچه صنما همدم عیسی است دمت		روح القدسی چگونه خوانم صنمت		چون موی شدم ز بس که بردم ستمت		موئی موئی که موی مویم ز غمت
از خوی تو خسته‌ایم و از هجرانت		در دست تو عاجزیم و در دستانت		نوش از کف تو مزیم و از مرجانت		در از لب تو چینم و از دندانت
ناوک زن سینه‌ها شود مژگانت		افسون‌گر دردها شود مرجانت		چون درد بدید آن لب افسون خوانت		از دست لبت گریخت در دندانت
تشویر بتان از رخ رخشان تو خاست		تسکین روان از لب خندان تو خاست		هرچند دوای جان ز مرجان تو خاست		درد دل من ز درد دندان تو خاست
تب کرد اثر در گل عنبر بارت		اینک خوی تب نشسته بر گل‌زارت		بیمار بس است نرگس خون‌خوارت		بیماری را چکار با گلنارت
خاقانی را گلی به چنگ افتاده است		کز غالیه خالش جو سنگ افتاده است		زان گل دل او بنفشه رنگ افتاده است		چون قافیهٔ بنفشه تنگ افتاده است
در بخشش حسن آن رخ و زلفی که توراست		یک قسم فتادند چنان کایزد خواست		حسن تو بهار است و شب و روز آراست		قسم شب و روز در بهار آید راست
چون سوی تو نامه‌ای نویسم ز نخست		یا از پی قاصدی کمر بندم چست		باد سحری نامه رسان من و توست		ای باد چه مرغی که پرت باد درست
نور رخ تو طلسم خورشید شکست		خورشید ز شرم سایه از خلق گسست		رخ زرد و خجل گشت و به مغرب پیوست		پیرایه سیه کرد و به ماتم بنشست
آن ماه دو هفته کرده عمدا هر هفت		آمد بر خاقانی و عذرش پذرفت		ناچار که خورشید سوی ذره شود		ذره سوی خورشید کجا داند رفت
عشقی که ز من دود برآورد این است		خون می‌خورم و به عشق درخورد این است		اندیشهٔ آن نیست که دردی دارم		اندیشه به تو نمی‌رسد درد این است
از کوههٔ چرخ مملکت مه در گشت		وز گوشهٔ نطع مکرمت شه درگشت		اسکندر ثانی است که از گه در گشت		یا سد سکندر که به ناگه در گشت
تب داشته‌ام دو هفته ای ماه دو هفت		تبخال دمید و تب نهایت پذرفت		چون نتوانم لبانت بوسید به تفت		تبخال مرا بتر از آن تب که برفت
از دست غم انفصال می‌جویی، نیست		با ماه نواتصال می‌جویی، نیست		از حور و پری وصال می‌جویی، نیست		با حور و پری خصال می‌جویی، نیست
آفاق به پای آه ما فرسنگی است		وز نالهٔ ما سپهر دود آهنگی است		بر پای امید ماست هر جا خاری است		بر شیشهٔ عمر ماست هر جا سنگی است
بپذیر دلی را که پراکندهٔ توست		برگیر شکاری که هم افکندهٔ توست		با صد گنه نکرده خاقانی را		گر زنده گذاری ار کشی بندهٔ توست
خاقانی اگرچه عقل دست خوش توست		هم محرم عشق باش کانده کش توست		داری تف عشق از تف دوزخ مندیش		کن آتش او هیزم این آتش توست
آن غصه که او تکیه‌گه سلطان است		بهتر ز چهار بالش شاهان است		آن غصه عصای موسی عمران است		آرامگه او ید بیضا زان است
رخسار تو را که ماه و گل بندهٔ اوست		لشکرگه آن زلف سر افکندهٔ اوست		زلفت به شکار دل پراکندهٔ اوست		لشکر به شکارگه پراکندهٔ اوست
شب چون حلی ستاره درهم پیوست		ما هم چو ستارگان حلی‌ها بربست		با بانگ حلی چو دربرم آمد مست		از طالع من حلیش حالی بگسست
آن نرگس مخمور تو گلگون چون است		بادام تو پسته‌وار پر خون چون است		ای داروی جان و آفتاب دل من		چونی تو و چشم دردت اکنون چون است
خاقانی اسیر یار زرگر نسب است		دل کوره و تن شوشهٔ زرین سلب است		در کورهٔ آتش چه عجب شفشهٔ زر		در شفشهٔ زر کورهٔ آتش عجب است
تا یار عنان به باد و کشتی داده است		چشمم ز غمش هزار دریا زاده است		او را و مرا چه طرفه حال افتاده است		من باد به دست و او به دست باد است
از غدر فلک طعن خسان صعب‌تر است		وز هر دو فراق غم رسان صعب‌تر است		صعب است فراق یار دلبر لیکن		محتاج شدن به ناکسان صعب‌تر است
خاقانی از آن شاه بتان طمع گسست		در کار شکسته‌ای چو خود دل دربست		پروانه چه مرد عشق خورشید بود		کورا به چراغ مختصر باشد دست
غم بر دل خاقانی ترسان بنشست		گو بر لب آب و آتش آسان بنشست		تا رفته معزی و عزیزانش از پس		بر خاتم جانم چو سلیمان بنشست
آن بت که ز عشق او سرم پر سود است		نقش کژ او هیچ نمی‌گردد راست		پیش آمد امروز مرا صبح‌دمی		گفتم به دلم هرچه کنی حکم تو راست
آن گل که به رنگ طعنه در می کرده است		با عارض تو برابر کی کرده است		با روی تو روی گل ز خجلت در باغ		هم سرخ برآمده است و هم خوی کرده است
ای صید شده مرغ دلم در دامت		من عاشق آن دو لعل میگون فامت		ای ننگ شده نام رهی بر نامت		تا جان نبری کجا بود آرامت
غار سپید است پناهی دهدت		وز بالش نقره تکیه‌گاهی دهدت		ده قطرهٔ سیماب بریزی در		نه ماه شود چارده ماهی دهدت
قالب نقش بندی لاهوت است		گلخن ابلیس و چه هاروت است		گر سفرهٔ پر زر است هر روزی		هر ماه نه  حقهٔ پر یاقوت است
دانی ز جهان چه طرف بربستم هیچ		وز حاصل ایام چه در دستم هیچ		شمع طربم ولی چو بنشستم هیچ		آن جام جمم ولی چو بشکستم هیچ
هیچ است وجود و زندگانی هم هیچ		وین خانه و فرش باستانی هم هیچ		از نسیه و نقد زندگانی همه را		سرمایه جوانی است، جوانی هم هیچ
خاقانی اساس عمر غم خواهد بود		مهر و ستم فلک بهم خواهد بود		جان هم به ستم درآمد اول در تن		و آخر شدنش هم به ستم خواهد بود
استاد علی خمره به جوئی دارد		چون من جگری و دست و روئی دارد		من یک لبم و هزار خنده که پدر		هر دندانی در آرزوئی دارد
هر روز فلک کین من از سر گیرد		بر دست خسان مرا زبون تر گیرد		با او همه کار سفلگان درگیرد		من سفله شدم بو که مرا درگیرد
خاقانی وام غم نتوزد چه کند		چون گفت بلاست لب ندوزد چه کند		شمع از تن و سر در نفروزد چه کند		جان آتش و دل پنبه نسوزد چه کند
خاقانی را جور فلک یاد آید		گر مرغ دلش زین قفس آزاد آید		در رقص آید چو دل به فریاد آید		در فریادش عهد ازل یاد آید
خاقانی را که آسمان بستاید		ای فاحشه زن تو فحش گوئی شاید		هجو تو کنون بسان مدح آراید		کز بادهٔ نیک سرکه هم نیک آید
چون قهر الهی امتحان تو کند		حصن تو نهنگ جان‌ستان تو کند		وآنجا که کرم نگاهبان تو کند		از کام نهنگ حصن جان تو کند
درویش که اخلاق الهی دارد		در ملک وجود پادشاهی دارد		چون قدرت او ز ماه تا ماهی است		دانستن چیزها کماهی دارد
این چرخ بدآئین نه نکو می‌گردد		زو عمر کهن حادثه نو می‌گردد		از چرخ مگو این همه خاکش بر سر		کاین خاک نیرزد که بر او می‌گردد
روزی فلکم بخت اگر بازآرد		یار از دل گم بوده خبر بازآرد		هجران بشود آتشم از دل ببرد		وصل آید و آبم به جگر بازآرد
خواهند جماعتی که تزویر کنند		از حیله طریق شرع تغییر کنند		تغییر قضا به هیچ رو ممکن نیست		هرچند که این گروه تدبیر کنند
والا ملکی که داد سلطانی داد		من دانم گفت کام خاقانی داد		گفتم ملکا چه داد دل دانی داد		چون عمر گذشته باز نتوانی داد
تا در لب تو شهد سخنور باشد		نشگفت اگر شهد تب آور باشد		شاید که تب تو حسن پرور باشد		خورشید به تب لرزه نکوتر باشد
خواهی شرفت هردمی اعلا باشد		باشد طلب فروتنی تا باشد		با خاک نشینان بنشین تا گویند		هر چیز سبک‌تر است بالا باشد
معشوق ز لب آب حیات انگیزد		پس آتش تب چرا ازو نگریزد		آن را که ز لب دم مسیحا خیزد		آخر به چه زهره تب در او آویزد
در مسلخ عشق جز نکو را نکشند		روبه صفتان زشت خو را نکشند		گر عاشق صادقی ز کشتن مگریز		مردار بود هر آنکه او را نکشند
این رافضیان که امت شیطانند		بی‌دینانند و سخت بی‌ایمانند		از بس که خطا فهم و غلط پیمانند		خاقانی را خارجی می‌دانند
پیغام غمت سوی دلم می‌آید		زخمت همه بر روی دلم می‌آید		دل پیش درت به خاک خواهم کردن		کز خاک درت بوی دلم می‌آید
خواهی شرف مردم دانا باشد		عزت مطلب فروتنی تا باشد		با صدر نشینان منشین کز میزان		هر سنگ سبک‌تر است بالا باشد
توفیق رفیق اهل تصدیق شود		زندیق در این طریق صدیق شود		گر راز مرا ندانی انکار مکن		تقلید کن آنقدر که تحقیق شود
این بند که بر دلم کنون افکندند		نقبی است که بر خانهٔ خون افکندند		دل کیست کز او صبر برون افکندند		خیمه چه بود چونش ستون افکندند
آنجا که قضا رهزن حال تو شود		گر خانه حصار است وبال تو شود		چون رحمت حق شامل حال تو شود		صحرای گشاده حصن مال تو شود
درد سر مردم همه از سر خیزد		چون یافت کله درد قویتر خیزد		داری سر آن کز سر سر برخیزی		تا درد سر و بار کله برخیزد
ساقی رخ من رنگ نمی‌گرداند		ناله ز دل آهنگ نمی‌گرداند		باده چه فزون دهی چو کم فایده نیست		کن سیل تو این سنگ نمی‌گرداند
هرگز لبم از ذکر تو خاموش نشد		یاد تو ز خاطرم فراموش نشد		مذکور نشد نام تو بر هیچ زبان		کاجزای وجودم همگی گوش نشد
ای صاحب رای کامل و بخت بلند		سعی تو برای مال دنیا تا چند		فردا که رود جان تو از تن بیرون		اعدا همه آن مال به عشرت بخورند
کو آنکه به پرهیز و به توفیق و سداد		هم باقر بود هم رضا هم سجاد		از بهر عیار دانش اکنون به بلاد		کو صیرفی و کو محک و کو نقاد
دردی است مرا به دل دوایم بکنید		گرد سر آن شوخ فدایم بکنید		دیوانه‌ام و روی به صحرا دارم		زنجیر بیارید و به پایم بکنید
دیدی که نسیم نوبهاری بوزید		ما را ز بهار ما نسیمی نرسید		دردا که چو گل پردهٔ خلوت بدرید		آن گل‌رخ ما پرده نشینی بگزید
کس همچو من غریب بی‌یار مباد		بیچاره و عاجز و گرفتار مباد		درد هجران مرا به جان آورده		هر جا که طبیب نیست بیمار مباد
دریاب که دل برفت و تن هم بنماند		وان سایه که بد نشان من هم بنماند		من در غم تو نماندم این خود سخن است		کاینجا که منم جای سخن هم بنماند
آن تن که حساب وصل می‌راند نماند		و آن جان که کتاب صبر می‌خواند نماند		گر بوی بری که غم ز دل رفت، نرفت		ور وهم کنی که جان بجا ماند، نماند
هرچند که از خسان جهان سیر آمد		روشن جانی از آسمان زیر آمد		خاقانی از این جنس در این دور مجوی		بر ره منشین که کاروان دیر آمد
جانان شد و دل به دست هجرانم داد		هجر آمد و تب‌های فراوانم داد		تب این همه تب‌خال پی آنم داد		تا بر لب یار بوسه نتوانم داد
تا عشق به پروانه درآموخته‌اند		زو در دل شمع آتش افروخته‌اند		پروانه و شمع این هنر آموخته‌اند		کز روی موافقت بهم سوخته‌اند
در راه تو گوشم از خبر باز افتاد		در وصل تو چشمم از نظر باز افتاد		چون خوی تو را به سر نیفتاد دلم		از پای درآمد و به سر باز افتاد
هرکس که ز ارباب عبادت باشد		بر چهرهٔ او نور سعادت باشد		ایام وجود او به او فخر کنند		در خدمت او بخت ارادت باشد
لعلت چو شکوفه عقد پروین دارد		روی تو چو لاله خال مشکین دارد		من در غم تو چو غنچه بندم زنار		تا نرگس تو چو خوشه زوبین دارد
در باغچهٔ عمر من غم پرورد		نه سرو نه سبزه ماند، نه لاله، نه ورد		بر خرمن ایام من از غایت درد		نه خوشه نه دانه ماند، نه کاه نه گرد
چون درد تو بر دلم شبیخون آورد		دندانت موافق دلم گشت به درد		اندر همه تن نبود جز دندانت		کو با دل من موافقت داند کرد
بخت ار به تو راه دادنم نتواند		باری ز خودم خلاص دادن داند		تا مانده‌ام ار پیش توام بنشاند		از غصه که بی تو مانده‌ام برهاند
بخت ار به مراد با توام بنشاند		گردون ز توام برات دولت راند		پروانهٔ بخت را به دیوان وصال		مرفق چه دهم تا ز منت نستاند
روزی فلکم بخت بد ار باز آرد		از این دل گم بوده خبر باز آرد		هجران بشود آتشم از دل ببرد		وصل آید و آبم به جگر باز آرد
معشوقه ز لب آب حیات انگیزد		پس آتش تب چرا ازو نگریزد		آن را که لب دم مسیحا خیزد		آخر به چه زهره تب در او آویزد
زلف تو بنفشه ار غلامی فرمود		زین روی بنفشه حلقه درگوش نمود		در باغ بنفشه را شرف زان افزود		کو حلقه به گوش زلف تو خواهد بود
چون نامهٔ تو نزد من آمد شب بود		برخواندم و زو شبی دگر کردم سود		پس نور معانی تو سر بر زد زود		اندر دو شبم هزار خورشید نمود
خاقانی از آن کام که یارت ندهد		نومیدی و چرخ داد کارت ندهد		در آرزوئی که روزگارت ندهد		غرقه شدی و زود گذارت ندهد
امشب نه به کام روزگار است آن مرد		ناخورده شراب در خمار است آن مرد		آسیمه سر از فراق یار است آن مرد		القصه به طول‌ها چه زار است آن مرد
در باغ شعیب و خضر و موسی نگرید		تا چشمهٔ خضر و ماه و شعری نگرید		در زیر درخت شاخ طوبی نگرید		بر آب روان سایهٔ موسی نگرید
گر بد دارد و گر نکو او داند		گر جرم کند و گر عفو او داند		تا زنده‌ام از وفا نگردانم سر		من بر سر اینم آن او او داند
گردی لبت از لبم به بوسی آزرد		تب دوش تن مرا بیازرد به درد		امروز تبم برفت و تب خال آورد		تب خال مکافات لبم خواهد کرد
دندان من ار دوش لبت رنجان کرد		تب با تن من به رنج صد چندان کرد		چون دست درازی به لبت دندان کرد		تب خال چرا لب مرا بریان کرد
رخسار تو را که ماه و گل بنده بود		لشکر گه آن زلف سر افکنده بود		زلفت به شکار دل پراکند آری		لشکر به شکارگه پراکنده بود
غم شحنهٔ عشق است و بلا انگیزد		جان خواهد شحنگی و رنگ آمیزد		خاقانی اگر سرشک خونین ریزد		گو ریز که سیم شحنه زین برخیزد
صد باره وجود را فرو ریخته‌اند		تا همچو تو صورتی برانگیخته‌اند		سبحان الله ز فرق سر تا قدمت		در قالب آرزوی ما ریخته‌اند
آهو بودی پلنگ ب دساز مگرد		گرگ آشتیی بکن سر افراز مگرد		دانی که دلم ز عشق تو نیمه نماند		چون آمده‌ای ز نیمه ره باز مگرد
ای کشته مرا لعل تو مانند بسد		وی کشته به دندان بسد عاشق صد		دریاب مرا دلا سبک‌تر برکش		ز آن پیش که ترتر شود از آب نمد
خاقانی امید بر تو بیشی نکند		کس بر تو بگاه عهد پیشی نکند		خویشان کهن عهد چو بیگانه شدند		بیگانهٔ نو رسیده خویشی نکند
تا چشم رهی چشم تو را چشمک داد		از چشمهٔ چشم من دو صد چشمه گشاد		هرچشم که از چشم بدش چشم رسید		در چشمهٔ چشم تو چنان چشم مباد
دری که شب افروزتر از اختر بود		از گوهر آفتاب روشن‌تر بود		بربود ز من آنکه تو را رهبر بود		مانا که کلاه چرخ را درخور بود
خاقانی را جور فلک یاد آید		گر مرغ دلش زین قفس آزاد آید		در رقص آید چو دل به فریاد آید		وز فریادش عهد ازل یاد آید
رخسارهٔ عاشقان مزعفر باید		ساعت ساعت زمان زمان‌تر باید		آن را که چو مه نگار در بر باید		دامن دامن، کله کله زر باید
دلها همه در خدمت ابروی تو اند		جان‌ها همه صید چشم جادوی تو اند		ترکان ضمیر من به شب‌های دراز		جوبک زن بام زلف هندوی تو اند
تا زخم مصیبت دل خاقانی آزرد		از نالهٔ او جهان بنالید به درد		از بس که طپانچه زد فرا روی چو ورد		روش چو فلک کبود و چون مه شد زرد
چون زاغ سر زلف تو پرواز کند		در باغ رخت به کبر پر باز کند		در باغ تو زان زاغ پرانداز کند		تا بر گل تو بغلطد و ناز کند
ای از دل دردناک خاقانی شاد		غمهای تو کرد خاک خاقانی باد		روزی که کنی هلاک خاقانی یاد		برخی تو جان پاک خاقانی باد
ای بت علم سیه ز شب صبح ربود		برخیز و می صبوحی اندر ده زود		بردار ز خواب نرگس خون‌آلود		برخیز که خفتنت بسی خواهد بود
خاقانی هر شبت شبستان نرسد		تو مفلسی این نعمتت آسان نرسد		هر شب طلب وصل که روئین دژ را		هر روز سفندیار مهمان نرسد
آن شب که دلم نزد تو مهمان باشد		جانم همه در روضهٔ رضوان باشد		جانم بر توست لیک فرمان باشد		کامشب تن من نیزد بر جان باشد
چون رایت حسن تو بر افلاک زنند		عشاق تو آتش اندر املاک زنند		ای عالم جان ولایت دل مگذار		تا پیرهن شاهد جان چاک زنند
خاقانی ازین خانه و خوان غدار		برخیز و به خانیان کلیدش بسپار		خضری تو بخوان و خانه چون داری کار		شو خانه و خوان را به خضر خان بگذار
چرخ استر توسن جل سبز اندر بر		خاقانی ازین توسن بد دست حذر		در ماه نو و ستارگانش منگر		کن حلقهٔ فرج اوست وین ساخت به زر
خاقانی را آنکه بود سلطان هنر		چون شمع بسی نشست بر کرسی زر		اکنون چو چراغ است به کشتن درخور		بر نطع نشسته اشک ریزان در بر
خاقانی اگر یار نماید رخسار		رخسار چو زر به ناخنان خسته مدار		از ناخن و زر چهره برناید کار		کز تو همه زر ناخنی خواهد یار
خاقانی را ذم کنی ای دمنهٔ عصر		کو شتربه است و شیر نر احمد نصر		نور از سر قصر آوری در بن چاه		سایه ز بن چاه بری سر قصر
خاقانی ازین مختصران دست بدار		در کار شگرف همتی دست برآر		پروانه مشو جان به چراغی مسپار		خورشید پرست باش نیلوفر وار
ای داده تو را دست سپهر و دل دهر		از بخت تو را تخت و هم از دولت بهر		مهر تو کند به لطف و کین تو به قهر		از شوره گل، از غوره مل، از شکر زهر
دانی ز چه یک نام حق آمد غفار		یعنی که به مجرمان عاصی رحم آر		گر جاهلی از جهل نکردی گنهی		پس عفو همیشه می‌نشستی بیکار
دل کوفته‌ام چو تخمکان ز آتش قهر		لب شسته به هفت آب ز آلایش دهر		تو بذر قطونا شدی ای شهرهٔ شهر		بیرون همه تریاک و درون سو همه زهر
خاکی دل من به آتش آگنده مدار		آبم مبر و چو خاکم افکنده مدار		چون کار من از بخت فراهم نکنی		در محنت و غم مرا پراکنده مدار
گفتم به دل ار چو نی ببرندم سر		ننشینم تا نخایم آن شکر تر		پیش شکر از پر مگس ساخت سپر		گفت ار مگسی هم ننشینی به شکر
ای چرخ مهم را ز سفر باز آور		در ره دلش از راه ببر باز آور		حال دل من یک به یک از من بشنو		با او دو به دو بگو خبر باز آور
ای نام تو در شهر به خوبی مشهور		وصل تو تمنای هزاران مهجور		با روی تو کافتاب ازو یابد نور		شروان به بهشت ماند ای بچهٔ حور
هرکس که شود به مال دنیا فیروز		در چشم کسان بزرگ باشد شب و روز		گر بخت سعید و حسن طالع داری		از مال جهان گنج سعادت اندوز
دود تو برون شود ز روزن یک روز		مرغ تو بپرد از نشیمن یک روز		گیرم که به کام دوست باشی صد سال		ناکام شوی به کام دشمن یک روز
ای چشم تو فتنهٔ فلک را قلوز		هجران تو شیر شرزه را گیرد بز		ای زلف تو بر کلاه خوبی قندز		با غارت تو عفی الله از غارت غز
ای نیش به دل زین فلک سفله نواز		وی شیشهٔ عشرت شکن شعبده باز		ای مدت جورت چو ابد دیر انجام		وی نوبت مهرت چو ازل دور آغاز
ای زلف بتم به شب سیاهی ده باز		وی شب شب وصل است دژم باش و دراز		ای ابر برآی و پرده بر ماه انداز		وی صبح کرم کن و میا زآن سو باز
ای ماه شب است پردهٔ وصل بساز		وی چرخ مدر پردهٔ خاقانی باز		ای شب در صبح‌دم همی دار فراز		ای صبح کلید روز در چاه انداز
دل سغبهٔ عشق توست با تن مستیز		اینک دل و تن توراست با من مستیز		بیداد تو ریخت خونم انصاف بده		ای دوست کش و غریب دشمن مستیز
آن کعبهٔ دل گرفته رنگ است هنوز		با ماش به پای پیل جنگ است هنوز		دادیم ز دست پیل بالا زر و سیم		هم دست مراد زیر سنگ است هنوز
خاقانی رو چو سیر عریان وش باش		تو تو چو پیاز و دل پر از آتش باش		چون جنبش چرخ گندنائی کش باش		گشنیز تویی دیگ فلک را خوش باش
در طبع بهیمه سار مردم خو باش		با عادت دیوسان ملک نیرو باش		چون جان به نکو داشت بود با او باش		گر حال بد است کالبد را گو باش
ای گشته به نور معرفت ناظر خویش		آشفته مکن به معصیت خاطر خویش		چون نفس تو می‌کند به قصد ایمان را		باید که شوی به جان و دل حاضر خویش
او رفت و دلم باز نیامد ز برش		من چشم به ره، گوش به در بر اثرش		چشم آید زی گوش که داری خبرش		گوی آید زی چشم که دیدی دگرش
خود را مپسند دل پسند همه باش		نقصان بپذیر و سودمند همه باش		فارغ ز لباس عافیت باش چو نخل		بر خاک نشین و سربلند همه باش
خاقانی اگر نه خس نهادی خوش باش		گام از سر کام در نهادی خوش باش		هرچند به ناخوشی فتادی خوش باش		پندار در این دور نزادی خوش باش
ماند به بهشت آن رخ گندم گونش		عشاق چو آدم است پیرامونش		خاقانی را نرفته بر گندم دست		عمدا ز بهشت می‌کند بیرونش
خاقانی اگرچه خاک توست ای مهوش		چون آتش و آب و باد باشد سرکش		چندان باد است در سر خاکی او		کان را نبرد آب و نسوزد آتش
خاقانی اسیر توست مازار و مکش		صیدی است فکندهٔ تو بردار و مکش		مرغی است گرفتهٔ تو مگذار و مکش		گر بگریزد به بند باز آر و مکش
ای گشته خجل ز آن رخ گلگون گل و شمع		وز رشک تو در سرشک و در خون گل و شمع		من در هوس آن رخ هم‌چون گل و شمع		گردیده چو سرد و گرم هم‌چون گل و شمع
برداشت فلک به خون خاقانی تیغ		تا ماه مرا کرد نهان اندر میغ		دی بوسه زدم بر آن لب نوش آمیغ		امروز که بر خاک زنم وای دریغ
از بخل کسی که می‌کند وعده دروغ		بگریز ازو که آب دارد در دوغ		آن صبح که خلق کاذبش می‌خوانند		هرگز نرسد ازو به ایمان فروغ
خاقانی را طعنه مزن زهر آمیغ		کز حکم شما نه ترس دارد نه گریغ		از کشتن و سوختن تنش نیست دریغ		کو آتش و کو درخت و کو زه، کو تیغ
خاقانی را دلی است چون پیکر تیغ		رخ چون حلی و سرشک چون گوهر تیغ		تهدید سر تیغ دهی کو سر تیغ		تا دست حمایل کند اندر بر تیغ
از صحبت همدمان این دور خلاف		گویم سخنی اگر نگیری به گزاف		چون شیشهٔ ساعت است پیوسته به هم		دلها همه پرغبار و درها همه صاف
در عشق تو شد موی زبانم به گزاف		کان موی میان ز غم دلم کرد معاف		بر هر سر موی من غمت راست مصاف		موئی شده‌ام به وصف تو موی شکاف
نه خاک توام به آدمی کردهٔ عشق		نه مرغ توام به دانه پروردهٔ عشق		پس بر چو منی پرده دری را مگزین		کآهنگ شناس نیست در پردهٔ عشق
ای درد چو بی‌درد ز حالم غافل		بر گردن او بستهٔ مهری از دل		بر سر دهمت خاک ز انصاف دمی		در گردن حق که دید دست باطل
زرین چکنم قدح گلین آر ای دل		پای از گل غم مرا برون آر ای دل		تا از گل گورم ندمد خار ای دل		گلگون می در گلین قدح دار ای دل
یارت نکند به مهر تمکین ای دل		او نیست حریف، مهره بر چین ای دل		از یار سخن مگوی چندین ای دل		خیز از سر او خموش بنشین ای دل
از آتش عشق آب دهانم همه سال		در آب چو آتش به فغانم همه سال		بر خاک چو باد بی‌نشانم همه سال		بر باد چو خاک جان‌فشانم همه سال
بنمود بهار تازه رخسار ای دل		بر باد نهاده باده پیش آر ای دل		اکنون که گشاد چهره گلزار ای دل		ما و می گلرنگ و لب یار ای دل
ای بدر همال قدر خورشید جمال		کیوان دل مشتری رخ زهره مثال		قوس ابرو و عقرب خطی و تیر خصال		پروین دندان، سهیل تن، جوزا فال
سوزی که در آسمان نگنجد دارم		وان ناله که در دهان نگنجد دارم		گفتی ز جهان چه غصه داری آخر		آن غصه که در جهان نگنجد دارم
من میوهٔ خام سایه پرورد نیم		جز چشمهٔ خورشید جهان‌گرد نیم		گر بر سر خصمان که نه مردند و نه زن		سرپوش زنان نیفکنم مرد نیم
احکام شریعت است چون شارع عام		بیرون مرو از راه شریعت یک گام		هرکس که سر از حکم شریعت پیچد		در مذهب اهل معرفت نیست تمام
از کوی تو ای نگار زاری بردیم		آشفته دلی و بیقراری بردیم		ای مایهٔ شادمانی آخر ز درت		رفتیم و غمت به یادگاری بردیم
کو زهر؟ که نام دوستکانیش نهم		کو تیغ که آب زندگانیش نهم		کو زخم؟ که حکم آسمانیش نهم		کو قتل که نزل آن جهانیش نهم
ز آن نوش کند زهره شراب سخنم		کز فرق فلک گذشت آب سخنم		درد سر شش ماهه به ناچیز شود		هرکس که به سر بزد گلاب سخنم
در زان لب لعل نوش خوردت چینم		لاله همه ز آن رخ چو وردت چینم		دربوسه لبت گزیده‌ام دردت کرد		درمان دلم تویی که دردت چینم
ای پیش تو مهر و ماه و تیر و بهرام		بر جیس و زحل، زهره حمل ثور غلام		جوزا سرطان خوشه کمان شیرت رام		میزان، عقرب، دلو، بره حوت به دام
ما ژنده سلب شدیم در خز نخزیم		جز خار نخائیم و به جز گز نگزیم		از لعل بتان شکر رامز نمزیم		رخسار به خون دختر رز نرزیم
چون از چشم بتان فسون ساز کنم		می‌زیبد اگر دعوی اعجاز کنم		وقت است که از نگاه گرم ساقی		چون نشئه به بال باده پرواز کنم
از عشق تو کشتهٔ شمشیر شوم		بی‌دردم اگر ز خواهشت سیر شوم		زان آمده در عشق مرا پای به درد		تا در سر کوی تو زمین گیر شوم
در مدرسه‌ها درس غلط فهمیدیم		از معنی‌ها لفظ فقط فهمیدیم		بر دعوی غبن ما که خواهد خندید		هر سطری را ز یک نقط فهمیدیم
اکنون که شب آمدبرود جانانم		گر خورشید است عادتش می‌دانم		دل چنگ همی زند به هر دم در من		کو را بگذاری تو برآید جانم
افغان که ز دل برای سوز آوردم		نه ناوک آه سینه دوز آوردم		بیهوده چو آفتاب و مه زیر سپهر		روزی به شب و شبی به روز آوردم
خاقانی را ز آن رخ و زلفین به خم		دل عود بر آتش است و اشک آب بقم		هم زآن رخ و زلف کاب نوشند بهم		چون شمشادش جوان کن ای باغ ارم
امروز که خورشید سمای سخنم		کس را نرسددست به پای سخنم		خورشید که پادشاه هفت اقلیم است		در کوی جهان است گدای سخنم
آن ماه به کشتی در و من در خطرم		چون کشتی از آب دیده آسیمه سرم		ز آن باد کز او به شادی آرد خبرم		چون آب نشینم و چو کشتی بپرم
آزار کنی و جور فرمائی هم		رحمت نکنی و روی ننمائی هم		بوسه چه طلب کنم چه پیش آری عذر		دانم که نبخشی و نبخشائی هم
تو گلبن و من بلبل عشق آرایم		جز با تو نفس ندهم و دل ننمایم		در فرقت تو بسته زبان می‌مانم		تا باز نبینمت زبان نگشایم
بر فرق من آتش تو فشانی و دلم		بر رهگذر غم تو نشانی و دلم		از جور تو جان رفت تو مانی و دلم		من ترک تو گفته‌ام تو دانی و دلم
مهر تو برون آستان اندازم		خاک از ستمت بر آسمان اندازم		بشکافم سینه و برون آرم دل		تا مهر تو در پیش سگان اندازم
سروی است سیاه چرده آن ماه تمام		بر آب دو عارضش خطی آتش فام		شکل خط او به گرد عارض مادام		چون سرخی مغرب است در اول شام
با آنکه به هیچ جرم رای آوردم		صد ره به تو عذر جان فزای آوردم		گر عذر مرا نمی‌پذیری مپذیر		من بندگی خویش به جای آوردم
من دست به شاخ مه مثالی زده‌ام		دل دادم و بس صلای مالی زده‌ام		او خود نپذیرد دل و مالم اما		اختر بهگذشتن است، و فالی زده‌ام
در عشق شکسته بسته دانی چونم		لب بسته و دل شکسته دانی چونم		تو مجلس می نشانده دانم چونی		من غرقهٔ خون نشسته دانی چونم
چون پای غم ار ز مجلست بیرونم		از دست غمت چو می در آب و خونم		تو مجلس می نشانده دانم چونی		من غرقه خون نشسته دانی چونم
بی‌آنکه بدی بجای آن مه کردم		یا هیچ گنه نعوذبالله کردم		از جرم نکرده توبه صد ره کردم		چون توبه قبول نیست کوته کردم
کشتند مرا کز تو پاکنده شوم		غم نیست اگر بر درت افکنده شوم		تو چشمهٔ حیوانی و من ماهی خضر		هرگه که به تو باز رسم زنده شوم
دل دل طلبید از پی ره دلجویم		بدرود کنان کرد گذر در کویم		گفتم که ز راه راه و دل دل کم کن		بنگر که من آه آه و دل دل گویم
خورشیدی و نیلوفر نازنده منم		تن غرقه به اشک در شکرخنده منم		رخ زرد و کبود تن سرافکنده منم		شب مرده ز غم، روز به تو زنده منم
نونو غم آن راحت جان من دارم		جوجو جانی در این جهان من دارم		نازی که جهان بسوزد آن او دارد		آهی که فلک بدرد آن من دارم
از حلقهٔ زلف تو سر افکنده‌ترم		وز جرعهٔ جام پراکنده‌ترم		گرچه ز شبه دل تو آزادتر است		از لعل نگین تو تو را بنده‌ترم
چون سایه اگر باز به کنجی تازم		همسایهٔ من سایه نبیند بازم		ور سایه ز من کم کند آن طنازم		از سایهٔ خود هم نفسی بر سازم
غمخوار توام غمان من من دانم		خون‌خوار منی زیان من من دانم		تو ساز جفا داری و من سوز وفا		آن تو تو دانی، آن من من دانم
دیوانهٔ چنبری هلال تو منم		پروانهٔ عنبری مثال تو منم		نیلوفر خورشید جمال تو منم		خاکستر آتش خیال تو منم
در خواب شوم روی تو تصویر کنم		بیدار شوم وصل تو تعبیر کنم		گر هر دو جهان خواهی و جان و دل و دین		بر هر دو و هر سه چار تکبیر کنم
دود افکن را بگو که بس نالانم		دودی بر شد که دودگین شد جانم		بر من بدلی کرد به دل جانانم		دل گردانی مکن که سرگردانم
ای کرده تن و جان مرا مسکن غم		در باغ دلم شکفته شد سوسن غم		تا پای مرا کشید در دامن غم		غم دشمن من شده است و من دشمن غم
روز از پی هجر تو بفرسود دلم		شب در پی روز وصل نغنود دلم		بس روز که چون روز روان بود دلم		تا با تو شب شبی بیاسود دلم
هر روز در آب دیده‌اش می‌یابم		شد ز آتش و آب صبر برده خوابم		هرچند که بر آتش عشقت آبم		در عشق چو آب پاک و آتش نابم
گردون قفسی است سبز پرچشمه چو دام		مرغان همه زین قفس پریدند مدام		دیری است در این قفس ندیده است ایام		یک مرغ چو من همای خاقانی نام
گر هیچ به بندگیت درخور باشم		در شهر تو سال و مه مجاور باشم		شروان ز پی تو کعبه شد جان مرا		گر برگردم ز کعبه کافر باشم
گفتی بروم، مرو به غم منشانم		تا دست به جان درنکند هجرانم		جانم به لب آمده است و من می‌دانم		هان تا نروی تا نه برآید جانم
ای سلسلهٔ زلف تو یکسر جنبان		دیوانه شدم سلسله کمتر جنبان		دارم سر آنکه با تو در بازم جان		گر هست سر منت سری در جنبان
تا بر هدف فلک زدم تیر سخن		از حلقه گسسته گشت زنجیر سخن		طعم سخنم همچو عسل خواهد بود		طبعم چو شکر فکند در شیر سخن
خاقانی را که هست سلطان سخن		صد لعل فزون نهاد در کان سخن		امروز چنان نمود برهان سخن		کز جمله ربود گو ز میدان سخن
خاقانی اگر ز خود نهی گام برون		مهره‌ات شود از ششدر ایام برون		تا یک نفست آمدن از کام برون		مرغ تو پریده باشد از دام برون
بیداد براین تنگدل آخر بس کن		ای ظالم ده رنگ دل آخر بس کن		از خیره کشیت سنگ بر من بگریست		ای خیره‌کش سنگ‌دل آخر بس کن
بس کور دل است این فلک بی‌سر و بن		زان کم نگرد به صورت آرای سخن		خاقانی اگر ممیزی عرضه مکن		آن یوسف تازه را بر این گرگ کهن
خاقانی ازین چرخ سیه کاسهٔ دون		چونی تو در این گلخن خاکسترگون		از چشم و دلی چو دیگ گرمابه کنون		کآتش ز درون داری و آب از بیرون
ای دوست به ماتم چه نشینی چندین		کز ماتم تو شدیم با مرگ قرین		زین ماتم کاندرونی ای شمع زمین		چون برخیزی به ماتم ما بنشین
گاهی که کنی عهد و وفا با یاران		زنهار وفای عهد خود واجب دان		بی‌شکر خدا مباش هرگز نفسی		تا بر تو شود ابر کرم‌ها باران
ای دل چو فسرده‌ای غمی پیدا کن		وی غنچه تو داغ ستمی پیدا کن		خواهی که به ملک دل سلیمان باشی		از صافی سینه خاتمی پیدا کن
دل خون شد و آتش زده دارم ز درون		پیش آرمیی چو خون که هست آتش‌گون		می آتش و خون است فرو ریزم خون		آتش به سر آتش و خون بر سر خون
تا گشت سر کوی مغان منزل من		حل گشت به یمن عشق هر مشکل من		بر غم چه نهم تهمت بیهوده که هست		پیمانهٔ پر بادهٔ حسرت دل من
در کوی تو خاطری ندیدم محزون		زاهد از عقل شاد و عاشق ز جنون		ساقی سر گرم باده، مطرب خواهند		کل حزب بما لدیهم فرحون
شد باغ ز شمع گل رعنا روشن		وز مشعل لاله گشت صحرا روشن		از پرتو روی آتشین رخساری		گردید چراغ دیدهٔ ما روشن
تا بشنودم کاهوی شیرافکن من		ماتم زده شد چون دل بی‌مسکن من		حقا و به جان او که جان در تن من		بنشست به ماتم دل روشن من
تا رخت بیفکند به صحرا دل من		سرمایه زیان کرد ز سودا دل من		یک موی نماند از اجل تا دل من		القصه بطولها دریغا دل من
خاقانی اگر توئی ز صافی نفسان		بر گردن کس دست به سیلی مرسان		زیرا که چو بر گردن آزاد کسان		شمشیر رسد به که رسد دست خسان
ای روی تو محراب دل غمناکان		وی دست تو سرمایه بر سر خاکان		روزی که روند سوی جنت پاکان		جز تو که کند شفاعت بی‌باکان
خاقانی از اول که دمی داشت فزون		می‌بود درون پرده چون پرده درون		از مجلس خاص خاصگان است اکنون		چون خلعه درون در و چون حلقه برون
مجلس ز می دو ساله گردد روشن		چشم طرب از پیاله گردد روشن		پژمرده بود گل قدح بی می ناب		از آب چراغ لاله گردد روشن
ماها دلم از وصال پر نور بکن		میلی سوی این خاطر رنجور بکن		ای یوسف وقت جنگ را دور بکن		گرگ آشتیی با من مهجور بکن
پیداست که سودای تو دارم ز نهان		صفرا مکن این آتش سودا بنشان		دارم سر آنکه با تو در بازم سر		گر هست سر منت سری در جنبان
تیغ از تو و لبیک نهانی از من		زخم از تو و تسلیم جوانی از من		گر دل دهدت که جان ستانی از من		از تو سر تیغ و جان فشانی از من
گر خاک ز من به اشک خون پالودن		نالید، منال کو گه آسودن		زینسان که فراق خواهدم فرسودن		بر خاک ز من سایه نخواهد بودن
چون زندگی آفت است جانم گم کن		چون سایه حجاب است نشانم گم کن		چون بی‌تو سر و پای جهان نیست پدید		بر زن سر غمزه و جهانم گم کن
خاقانی اگرچه دارد از درد نهان		جان خسته و دیده غرقه و دل بریان		اینک سوی وصل تو فرستاد ای جان		جان تحفه و دیده مژده و دل قربان
امروز به حالی است ز سودا دل من		ترسم نکشد بی‌تو به فردا دل من		در پای تو کشته گشت عمدا دل من		شد کار دل از دست، دریغا دل من
خاقانی را غم نو و درد کهن		آورد بدین یک نفس و نیم سخن		تا من به تو زنده‌ام به دل کس نکنم		چون من رفتم تو هرچه خواهی میکن
خاقانی اگر کسی جفا دارد خو		پاداشن او وفا کن و باز مگو		آن کن به جهانیان ز کردار نکو		گر با تو کند جهان نیازاری ازو
خاقانی ازین کوچهٔ بیداد برو		تسلیم کن این غمکده را شاد برو		جانی ز فلک یافتهٔ بند تو اوست		جان را به فلک باز ده آزاد برو
کو آن می دیرسال زودافکن تو		محراب دل من ز حیات تن تو		میخانه مقام من به و مسکن تو		خم بر سر من، سبوی در گردن تو
خود را به سفر بیازمودم بی‌تو		جان کاستم و عنا فزودم بی‌تو		هم آتش غم به دست سودم بی‌تو		هم سودهٔ پای هجر بودم بی‌تو
ای راحت سینه، سینه رنجور از تو		وی قبلهٔ دیده، دیده مهجور از تو		با دشمن من ساخته‌ای دور از من		با دوری تو سوخته‌ام دور از تو
ای شاه بتان، بتان چون من بندهٔ تو		در گریهٔ تلخم از شکرخندهٔ تو		تو بادی و من خاک سر افکندهٔ تو		چون تند شوی شوم پراکندهٔ تو
کردم به قمار دل دو عالم به گرو		تن نیز به دستخون سپردم به گرو		ماندم همه و نماند چیزی با من		من ماندم و نیم جان و یکدم به گرو
ای چشم بد آمده میان من و تو		داده به کف هجر عنان من و تو		از نطق فروبست زبان من و تو		من دانم و تو درد نهان من و تو
دل هرچه کند عشق فزون آید از او		شد سوخته بوی صبر چون آید از او		شاید که سرشک خون برون آید از او		کان رنگ بزد که بوی خون آید از او
تب کرد اثر در رخ و در غبغب تو		مه زرد شد اندر شکن عقرب تو		چون هست فسون عیسی اندر لب تو		افسون لبت چون نجهاند تب تو
کو عمر؟ که داد عیش بستانم از او		کو وصل؟ که درد هجر بنشانم از او		کو یار؟ که گر پای خیالش به مثل		بر دیده نهد دیده نگرانم از او
صد ساله ره است از طلب من تا تو		در بادیهٔ طلب من آیم یا تو		جانی به سه بوسه شرط کردم با تو		شرطی به غلط نرفت ها من، ها تو
هر روز بود تو را جفایی نو نو		تا جامهٔ صبر من بدرد جو جو		یک ذره ز نیکیت ندیدم همه عمر		بیرحم کسی تو آزمودم، رو رو
چشمم به گل است و مرغ دستان زن تو		میلم به می است و رطل مرد افکن تو		زین پس من و صحرای دل روشن تو		من چون تو و تو چون من و من بی من تو
گفتی که تو را شوم مدار اندیشه		دل خوش کن و بر صبر گمار اندیشه		کو صبر و چه دل کانکه دلش می‌گوئی		یک قطرهٔ خون است و هزار اندیشه
صبح است شراب صبح پرتو در ده		زو هر جو جوهری است، جو جو در ده		گر پیر کهن کهن خورد، رو در ده		خاقانی نو رسیده را نو در ده
خاقانی عمر گم شد، آوازش ده		دل هم به شکست می‌رود، سازش ده		جان را که تو راست از فلک عاریتی		منت مپذیر، عاریت بازش ده
خاقانی را خون دل رز در ده		دل سوخته را خام روان پز در ده		آن آب دل افروز دل رز در ده		صافی شده را درد زبان گز در ده
ای کرده ز نور رای تو دریوزه		از قرص منیر رای تو هر روزه		در زیر نگین جودت آورده فلک		هرچه آمده زیر خاتم فیروزه
خاقانی و روی دل به دیوار سیاه		کز بام سپهر ملک بیرون شد ماه		در گشت فلک چو بخت برگشت از شاه		برگشت جهان چو شاه در گشت از گاه
خواهی که شود دل تو چون آئینه		ده چیز برون کن از میان سینه		حرص و دغل و بخل و حرام و غیبت		بغض و حسد و کبر و ریا و کینه
خاقانی را بی‌قلم کاتب شاه		انگشت شد انگشت و قلم ز آتش آه		هم بی‌قلمش کاتب گردون صد راه		بگریست قلم‌وار به خوناب سیاه
یاران جهان را همه از که تا مه		دیدیم به تحقیق در این دیه از ده		با همدگر اختلاط چون بند قبا		دارند ولی نیند خال ز گره
دیدم به ره آن مه خود و عید سپاه		بر بسته نقاب و نو چنین باشد ماه		در روزه مرا بیست و ششم بود از ماه		دیدم رخ او روزه گشودم در راه
در تیرگی حال من روشن به		می دوست به هر حال و خرد دشمن به		اکنون که عنان عمر در دست تو نیست		در دست تو آن رکاب مرد افکن به
ای از پری و ماه نکوتر صد ره		دیوانهٔ تو پری و گمراه تو مه		از من چو پری هوش ربودی ناگه		مردم به کسی چنین کند؟ لا والله
دی صبح دمان چو رفت سیاره به راه		سیارهٔ اشک ریخت صد دلو آن ماه		روز از دم گرگ تا برآمد ناگاه		شد یوسف مشکین رسن سیمین چاه
گفتم پس از آن روز وصال ای دلخواه		شب‌های فراقت چه دراز آمد آه		گفتا شب را در این درازی چه گناه		شب روز وصال است که گردیده سیاه
تا زلف تو بر بست به رخ پیرایه		بر عارض تو فکند مشکین سایه		ای حور جنان تو پیش من راست بگو		شیر تو که داده است، که بودت دایه؟
ای گشته دلم در غم تو صد پاره		عیش و طرب از نزد رهی آواره		من خود که بوم؟ کشته‌ای اندر غم تو		شیران جهان چو روبهان بیچاره
ای با تو مرا دوستی سی روزه		از خدمت تو وصل کنم دریوزه		گفتی که چرا تو آب را نادیده		ای جان جهان سبک کشیدی موزه
تا آتش عشق را برافروخته‌ای		همچون دل من هزار دل سوخته‌ای		این جور و جفا تو از که آموخته‌ای		کز بهر دل آتشین قبا دوخته‌ای
خاقانی اگر به آرزو داری رای		نه دین به نوا داری و نه عقل به جای		عقل از می همچو لعل سنگ اندر بر		دین از زر گل پرست خار اندر پای
چون مرغ دلت پرید ناگه تو که‌ای؟		چون اسب تو سم فکند در ره تو که‌ای؟		بر تو ز وجود عاریت نام کسی است		چون عاریه باز دادی آنگه تو که‌ای؟
بر سر کنم از عشق تو خاک همه کوی		ای برده مرا آتش تو آب از روی		من عاشق زار تو چنانم که مپرس		تو لایق عشق من چنانی که مگوی
خاقانی اگر در کف همت گروی		هان تا ز پی جاه، چو دونان ندوی		فرزین مشو ای حکیم تا کژ نشوی		آن به که پیاده باشی و راست روی
یک نیمه ز عمر شد به هر تیماری		تا داد فلک به آخرم دلداری		بر من فلکا تو را چه منت؟ باری		تا عمر به نستدی ندادی یاری
نفسم جنب غرامت است ای دلجوی		کو تیغ که غسل‌ها توان کرد بدوی		جلاد منا!به آب آن تیغ دو روی		یک راه ز من جنابت نفس بشوی
ای یافته از فضل خدا تمکینی		گاهی که شود دچار با مسکینی		باید که نوازشی بیابد از تو		از جود رسانی به دلش تسکینی
خاک ار ز رخت نور برد گه گاهی		منزل به فلک برآورد چون ماهی		ور سرو به قامتت رسد یک راهی		بالا به زمین فروبرد چون چاهی
از کبر مدار در دل خود هوسی		کز کبر به جائی نرسیده است کسی		چون زلف بتان شکستگی پیدا کن		تا صید کنی هزار دل هر نفسی
خاقانی اگر پند حکیمان خواندی		پس نام زنان را به زبان چون راندی		ای خواجه به بند زن چرا درماندی		چون تخم غلام‌بارگی بفشاندی
چون مجلس عیش سازی استاد علی		جان تو و قطرهٔ می قطربلی		چون باز به طاعت آئی از پاک دلی		یحیی‌بن معاذی و معاذ جبلی
تا بود جوانی آتش جان افزای		جان باز چو پروانه بدم شیفته رای		مرد آتش و اوفتاد پروانه ز پای		خاکستر و خاک ماند از آن هر دو بجای
خاقانی اگر بسیج رفتن داری		در ره چو پیاده هفت مسکن داری		فرزین نتوانی شدن اندیشم از آنک		در راه بسی سپاه رهزن داری
ترسا صنمی کز پی هر غم‌خواری		بر هر در دیری زده دارد داری		ز آن زلف صلیب شکل دادی باری		یک موی کزو ببستمی زناری
عمرم همه ناکام شد از بیکاری		کارم همه ناساز شد از بی‌یاری		ای یار مگر تو کار من بگذاری		وی چرخ مگر تو عمر من باز آری
تا کی به هوس چون سگ تازی تازی		روباه صفت به حیله سازی سازی		از لهو و لعب نه‌ای دمی واقف خویش		ترسم که همه عمر به بازی بازی
آن سنگ‌دلی و سیم دندان که بدی		ز آن خوشتری ای شوخ زبان دان که بدی		در کار توام هزار چندان که بدم		در خون منی هزار چندان که بدی
خاقانی را طعنه زنی هرگاهی		کو طلبد به نجوید راهی		حقهٔ مرجان نشود هر ماهی		از پس نه ماه نزاید ماهی
گر یک دو نفس بدزدم اندر ماهی		تا داد دلی بخواهم از دل‌خواهی		بینی فلک انگیخته لشکرگاهی		از غم رصدی نشانده بر هر راهی
از بلبل گل پرست خوش سازتری		کبکی و ز دراج خوش آوازتری		در حسن ز طاووس سرافرازتری		وز قمری نغز گوی طنازتری
من بودم و آن نگار روحانی روی		افکنده در آن دو زلف چوگانی گوی		خصمان به در ایستاده خاقانی جوی		من در حرم وصال سبحانی گوی
از گردون بر نتابم این بی‌آبی		خون شد دل و اشک آتشی سیمابی		روزی به سرشک و نالهٔ چون دولاب		آتش فکنم در فلک دولابی
از عشق صلیب موی رومی رویی		ابخاز نشین گشتم و گرجی کویی		از بس که بگفتمش که مویی مویی		شد موی زبانم و زبان هر مویی
خاقانی اگر شیوهٔ عشق آغازی		یارانت خسند با خسان چون سازی		تو چشمی اگر در تو خسی آویزد		چندان مژه برزن که برون اندازی
تیمار جهان غصه خوری ارزد؟ نی		دیدار بتان نوحه‌گری ارزد؟ نی		بیچاره پیاده را که فرزین گردد		فرزین شدنش نگون سری ارزد؟ نی
گر کشتنیم چنان کش از بهر خدای		کز بنده شنوده باشی از روح افزای		زان میگون لب و زان مژهٔ جان فرسای		مستم کن و آنگه رگ جانم بگشای
هر نیمه شبم تبم مرتب بینی		ناخن چو فلک، عرق چو کوکب بینی		هر چاشتگهم کوفتهٔ تب بینی		از تب خالم آبله بر لب بین
بیدل نیمی گر به رخت بنگرمی		گمره نیمی گر به درت بگذرمی		غمخوار توام کاش تو را درخورمی		گر درخورمی تو را چرا غم خورمی
سیمرغ وصالی ای بت عالی رای		دادی لقبم همای گیتی آرای		من فارغم از دانهٔ هرکس چو همای		تو نیز چو سیمرغ به کس رخ منمای
خاک شومی گرنه چنین خون خوریی		نازت برمی گرنه چنین کافریی		گر با دل من به دوستی درخوریی		زین دیده بران دیده گرامی‌تریی
خاقانی را همیشه بیغاره زنی		هم نیش به جان او چو جراره زنی		اندر غم تو دلم دو صد پاره شده است		صد شعله بر این دل دوصد پاره زنی
امروز به خشک جان تو مهمان منی		جان پیش کشم چرا که جانان منی		پیشت به دمی ز درد تو خواهم مرد		دردت بکشم بیا که درمان منی
از شهر تو رفت خواهم ای شهرآرای		جان را به وداع کوتهی روی بنمای		از جور تو در سفر بیفشردم پای		دل را به تو و تو را سپردم به خدای
روزی که سر زلف چو چوگان داری		آسیمه دلم چو گوی میدان داری		آن شب که همی رای به هجران داری		آفاق به چشم من چو زندان داری
شب‌های سده زلف مغان‌فش داری		در جام طرب بادهٔ دلکش داری		تو خود همه ساله سدهٔ خوش داری		تا زلف چلیپا و رخ آتش داری
ای زلف بتم عقرب مه جولانی		جادو صفتی گرچه به ثعبان مانی		آخر نه بهشت حسن را رضوانی		دوزخ چه نهی در جگر خاقانی
راهی که در او خنگ فلک لنگ شدی		از وسعت او دل جهان تنگ شدی		در خدمت وصل تو روا داشتمی		هر گامی مرا هزار فرسنگ شدی
خاقانی اگر سر زدهٔ یار آیی		در سرزدگی مگر کله دار آیی		میکوش که گم کردهٔ دلدار آیی		کر گمشدگی مگر پدیدار آیی
در مجلس باده گر مرا یاد کنی		غمگین دل من به یاد خود شاد کنی		بیداد به یکسو نهی و داد کنی		وز بندگی و محنتم آزاد کنی
سلطانی و طغرای تو نیکو رویی		رویت زده پنج نوبت نیکویی		در خاقانی نظر کن از دل جویی		کو خاک تو و تو آفتاب اویی
گر من نه به دل داغ برافکنده‌امی		با تو ز غم آزاد و تو را بنده‌امی		ور من نه ز دست چرخ پر کنده‌امی		رد پای تو کشته و به تو زنده‌امی
دود تو برون شود ز روزن روزی		مرغ تو بپرد از نشیمن روزی		گیرم که به کام دوست باشی دو سه سال		ناکام شوی به کام دشمن روزی
غض الزمان و غض عین کماله		به کمال بسطته عن المستنجد		ختم الخلائف فی‌الخلائق حسبة		به خلیفة الله المطاع المهتدی
یا صفوة الرحمن شافع خلقه		انی اتیتک عبدرق عانیا		قد کنت مرتد افادرکنی الهدی		فغدوت مرتدیا بدینک ثانیا
نظام دولت بهرامیان رشید الدین		فلک توئی و زمین ما و ذره نامهٔ ما		به نامه خواستم ابرام داد عقلم گفت		که ذره سوی فلک می‌فرستی اینت خطا
کبوتر حرم آمد ز کعبهٔ سعدا		بشاره داد چو دلالهٔ عروس سبا		چو هدهدی که سحر خاست بر سلیمان‌وار		مبشر دم صبح آمد و برید صبا
ما غم کس نخورده‌ایم مگر		که دگر کس نمی‌خورد غم ما		ما غم دیگران بسی خوردیم		دیگری نیز بشکرد غم ما
نظاره کنان به روی خوبت		چون درنگرند از کران‌ها		در روی تو روی خویش بینند		این است تفاوت نشان‌ها
چون شاه بازگشت ز ابخاز روز عید		فرمود چاشتگه گذری بر کلیسیا		من بانگ برکشیدم و گفتم که ای دریغ		اسلامیان به کعبه و ما در کلیسیا
بشنو ای پیر پند خاقانی		خاک توست این جوان علم طلب		جان علم است فقر و علم تن است		علم جان جوی و جان علم طلب
چون ز یاران رفته یاد آرم		آه و واحسرتا علی من مات		چون ز عمر گذشته یاد آرم		آه و واغصتا علی مافات
خوش سواری است عمر خاقانی		صیدگه دهر و بارگیر اوقات		پیش کان زین خود ز پشت حیات		بفکند نفل صید نعل کن حسنات
زندگانی چو مال میراث است		که نبینی بقاش جز به زکات		پس ز طاعت بده زکاتش از آنک		به زکات است مال را برکات
خواجه اسعد چو می خورد پیوست		طرفه شکلی شود چو گردد مست		پارسا روی هست لیکن نیست		قلتبان شکل نیست لیکن هست
چار چیز است خوش آمد دل خاقانی را		گر کریمی و معاشر مده این چار ز دست		مال پاشیدن و پوشیدن اسرار کسان		باده نوشیدن و بوسیدن معشوقهٔ مست
دوستکانی داد شاهم جام دریا شکل و من		خوردم آن جام و شکوفه کردم و رفتم ز دست		هر که در دریا رود گر قی کند عذرش نهند		آنکه دریا شد در او گر قی کند معذور است
گر نشستی ورای خاقانی		نه ورا عیب و نه تو را هنر است		زحل نحس تیره روی نگر		کز بر مشتری ورا مقر است
گرچه خاقانی از اصحاب فروتر بنشست		نتوان گفت که در صدر تو او کم قدر است		صدر تو دایرهٔ جاه و جلال است مقیم		در تن دایره هرچا که نشینی صدر است
زیان تو در سود دانستن است		توان تو در ناتوانستن است		ندانم سپر ساز خاقانیا		که نادانی اکسیر دانستن است
مرغکی را وقت کشتن می‌دوانید ابلهی		گفت مقصود از دوانیدنش نازک گشتن است		ما همان مرغیم خاقانی که ما را روزگار		می‌دواند وین دویدن را فذلک کشتن است
میر چون هفت بیت من خوانده است		ده شتر بارگیر فرموده است		با نه افلاک همبرند مرا		این ده اشتر که میر فرموده است
به ماه چارده می‌ماند آن بت		که اکنون چارده سالش رسیده است		مه نو کرد ماه چارده را		به رنجی کز پی نه ماه دیده است
هر سال اگر غلام خاقان		بر میر خجند میر نامی است		خاقانی اگرچه هست میری		در پیش خجندیان غلامی است
وبالت نه از سر نهفتن درست		که از گوهر راز سفتن درست		مگو راست بندیش خاقانیا		همه آفت از راست گفتن درست
نظیر سعد اکبر میرگشتاسب		که جای سعد اصغر زخمهٔ اوست		من او را باربد خوانم نه حاشا		که سحر باربد در نغمهٔ اوست
نه معن زائده دانم نه حاتم طائی		نه آنکه از پی هجران میهمان بگریست		نکرد با من ازین ناکسان کس احسانی		کزان سپس نه به چشم هوان به من نگریست
ده دهی باشد زر سخنم گرچه مرا		چون نجیبان دگر جامه به زر معلم نیست		ترک چون هست به انداختن زوبین جلد		چه زیان دارد اگر مولد او دیلم نیست
ای همه نیست‌ها به صنع تو هست		هست‌ها با کمال ذات تو نیست		نیست یک دم که بنده خاقانی		غرقهٔ فیض مکرمات تو نیست
من که خاقانیم ز هر دو جهان		بی‌نیازم چه خوب هر دو چه زشت		عافیت خواهم این سرا نه یسار		مغفرت خواهم آن سرا نه بهشت
دوستی داشتم به ری که به حسن		رخ او خط نغز دلبر داشت		او خط اندر جهان کشید و به عقل		خال خوف از رخ رجا برداشت
امن جستی مجوی خاقانی		کاین مراد از جهان نخواهی یافت		اندر افلاس خانهٔ گیتی		کیمیای امان نخواهی یافت
خاقانیا جوانی و امن و کفاف هست		بالای این سه چیز در افزای کس نیافت		چون هر سه داری از همه کس شکر بیش کن		کاین هر سه کیمیاست به یک جای کس نیافت
چو خاک سیه را دهی آب روشن		به سالی گلی بردهد بوستانت		منم خاک تو گر دهی آب لطفم		دهم صد گل شکر در یک زمانت
از پی شهوتی چه کاهی عمر		عمر کاه تو هر زمانی چرخ		تو به یک جان دو جان ستان داری		جان ستان تو جان ستانی چرخ
مادرم کرد وقت نزع، دعا		که تو را بانگ و نام سرمد باد		عمر تو عمر نوح باد ولی		دولتت دولت محمد باد
دل در طلبت چو بند گردد		ترسم که سخن بلند گردد		جانا به خدا توان رسیدن		زلف تو اگر کمند گردد
زندگی خفتگی است خاقانی		خفته آگه به یک نفس گردد		ایهنمه کارهای پهن و دراز		تنگ و کوته به یک نفس گردد
خاقانی اگرچه راست پیوندی		پیوند تو کژ نهاد نپسندد		آری همه کژ ز راست بگریزد		چون دال که با الف نپیوندد
سپید کار سیه دل سپهر سبز نمای		کبود سینه و سرخ اشک و زرد رویم کرد		بماند رنگش چون داغ گاز ران بر من		مگر مرا ز خم رنگرز برون آورد
سر سخنان نغز خاقانی		از خواجه شنو که علمش او دارد		از تشنه بپرس ارز آب ایرا		ارز او داند که آرزو دارد
جفاست از تو جواب سؤال خاقانی		سؤال را ز تو تا کی جواب باشد سرد		جواب سرد فرستی شفای دل ندهد		شفا چگونه دهد چون گلاب باشد سرد؟
تو مار صورتی و همیشه شکرخوری		خاقانی است طوطی و دایم جگر خورد		این هم ز بخشش فلک و جود عالم است		کان را که خاک باید خوردن، شکر خورد
خاقانیا به بغداد اهل وفا چه جوئی		کز شهر قلب کاران این کیمیا نخیزد		گر خون اهل عالم ریزند دجله دجله		یک قطره اشک رحمت از چشم کس نریزد
فتنه تا اندکی بود صعب است		سهلش انگار تا فراوان شد		آبله تا یکی است درد کند		چون همه تن گرفت آسان شد
وفا جستن از خلق خاقانیا بس		که جستن به اندازهٔ جهد باشد		مگو کز جهان دیده‌ام نیک عهدی		غلط دیده باشی که بدعهد باشد
نیت من نکوست در حق دوست		دوستان را نیت نکو باشد		بد او نیک من بود چه عجب		زشت من نیز خوب او باشد
جهان را آه آه از دل برآمد		چو عزالدین بوعمران فروشد		برآمد هر شب افغان از دل طور		چو روز موسی عمران فروشد
منصب تدریس خون گوید از آنک		فر عز الدین بوعمران نماند		شاید ار هر سامری گاوی کند		کب و جاه موسی عمران نماند
های خاقانی تو را جای شکر ریز است و شکر		گر دهانت را به آب زهرناک آکنده‌اند		محیی‌الدین کو دهان دین به در آکنده بود		کافران غز دهانش را به خاک آکنده‌اند
شهر زوری گدا بود خاصه		کش به بغداد پرورش کردند		به صفت چون خری بماند راست		که به شیر سگش بپروردند
همه هم شهریان خاقانی		با وی از کبر درنیامیزند		چه عجب زاد را به یک‌جایند		لیک با یکدگر نیامیزند
هر که در قوم بردگ است امامش خوانند		هر که دل صید کند صاحب دامش خوانند		افضل این مصرع برجسته ندانیم که گفت		هرکه شمشیر زند خطبه به نامش خوانند
چون به حد کوفه باز آیند حاج از بادیه		خلق یک فرسنگ استقبال خویشان می‌کنند		خویش جانم بوی بغداد و دم دجله است و بس		کز همه آفاقم استقبال ایشان می‌کنند
تارمویم به من نمود سپید		ز آن نمودن غمان من بفزود		بهترین دوستی که بود مرا		بدترین دشمنی به من بنمود
رشتهٔ کژ داشتی در سر مگر خاقانیا		گر زمانه پای بندت ساخت ویحک داد بود		از سرت بیرون کشید آن رشته در پایت ببست		چون فرو دیدی نه رشته کهن و پولاد بود
دور کمال پانصد هجرت شناس و بس		کان پانصد دگر همه دور محال بود		خلقند متفق که چو خاقانیی نزاد		این پانصدی که مدت دور کمال بود
خاک بر سر پاش خاقانی و در خون خسب از آنک		زیر خاک است آنکه از خاکت به مردم کرده بود		دعوی نسبت ز عم کن نز پدر زیرا تو را		عم پدید آورده بود ارنه پدر گم کرده بود
دست بر پای آز نه یک چند		تا سری بر تو سر گران نشود		شو سر پای را به دست بگیر		تا دگر بر در سران نشود
ای شاه دو معنی را نامد به تو خاقانی		کاندر دل از آن هر دو ترسی است که جان کاهد		یا خاطر او نارد مدحی که دلت گیرد		یا همت تو ندهد مالی که دلش خواهد
وقت مردن رشید را گفتم		که بخواه آنچه آرزوت آید		گفت کو عمر کارزو خواهم		کارزو بهر عمر می‌باید
دور دور بدی است خاقانی		هیچ بد فعل نیک ننماید		نیکی از بد مجوی و راضی باش		که ز نیکان تو را بدی ناید
چون امیدم بریده نیست ز تو		همه رنجی که باشدم شاید		اهل بخشایشم سزد که دلت		بر تن و جان من ببخشاید
شنوده‌ای دم خاقانی از مدیح کسان		کنون هجای خسان می‌شنو که هم شاید		هجای بولهب ایزد بگفت و می‌شایست		که او هجای سگی گفت رو که هم شاید
خاقانیا ز عارضهٔ درد دل منال		کز ناله هیچ درد نشان بهی ندید		بیمار روزگار هم از اهل روزگار		روی بهی ندید که جز روبهی ندید
چون من خطر زدم به فراق از پی وحید		جان از پی وحید برآمد بدان خطر		آمد به گوش من خبر جان سپردنش		جانم ز راه گوش برون شد بدان خبر
جهان پیمانه را ماند به عینه		که چون پر شد تهی گردد به هر بار		کنون از مرگ صدر الدین تهی گشت		نپندارم که پر گردد دگر بار
نیست در ایام چیزی از وفا نایافت‌تر		کیمیا شد اهل، بل کز کیمیا نایافت‌تر		آشنا سیمرغ‌وار اندر جهان نایافت شد		ایمه از سیمرغ بگذر کاشنا نایافت‌تر
عذر داری بنال خاقانی		کاهل کم داری آشنا کمتر		دشمنانت ز خاک بیشترند		دوستانت ز کیمیا کمتر
با در و دشت ساز خاقانی		خانه و خوان ناسزا منگر		تا برون ریشهٔ گیا بینی		زاندرون ریش ده کیا منگر
هر که خر در خلاب شهوت راند		در سر افتادش اسب سرکش عمر		آب شهوت مران که مردم را		ز آب شهوت بمیرد آتش عمر
عیسی دورانم و این کور شد دجال من		قدر عیسی کی نهد دجال ناموزون کور		بر سر راهم چو بازآیم ز اقلیم عراق		هم بسوزم هم بریزم جان کور و خون کور
من خدمت تو کردم و تو حق شناس نه		الحق خیال توست به جای تو حق شناس		از ده خیال تو که به ده شب به تو رسید		بر دل هزار منت و بر دیده صد سپاس
جان عطارد از تپش خاطر وحید		چونان بسوخت کز فلک آبی نماندش		جان وحید را به فلک برد ذو الجلال		تا هم فلک به جای عطارد نشاندش
سفره‌ای و بر او چو سفرهٔ گل		از برون سرخ و از درون زردیش		خواجه شد هندوی غلامی ترک		تا وفا دارد از جوان مردیش
به خدائی که کرد گردون را		کلبهٔ قدرت الهی خویش		که ندیدم ز کارداری عشق		هیچ سودی مگر تباهی خویش
تا به خط شط ارجیش درنگ است مرا		بحر ارجیش ز طبعم صدف افزود صدف		بحر ارجیش فزود از قدم من آنسانک		برج برجیس ز یونس شرف افزود شرف
گه خرمی از غفلت و گه غمگنی از عقل		در هیچ دو رنگت نه درنگ است و نه حاصل		خاقانی از این راه دو رنگی به کران باش		یا عاقل عاقل زی، یا غافل غافل
مال کم راحت است و افزون رنج		لاجرم مال می نخواهد عقل		همچو می کاندکش فزاید روح		لیک بسیار او بکاهد عقل
ای شده  چپ سلطان		 راستی عالم هم		گر به ما  کج کنی ما را		 راست برشود به شکم
ز گفتهٔ تو بجوشید طبع خاقانی		جواب داد به انصاف اگرچه دید ستم		که گر به ذکر تو دیگر قلم بگردانم		پس این زبان چو تیغم به تیغ باد قلم
بیش بیش است فضل خاقانی		دولتش کم کم آمد از عالم		کار عالم همه شتر گربه است		که دهد فضل بیش و دولت کم
آرزو بود نعمتم لیکن		از خسان ز من نپذرفتم		بیش می‌خواستم زمانه نداد		کم همی داد من نپذرفتم
آه به من می‌رسد ز سختی و رنج		که به جان مرگ را خریدارم		جای من نقطه‌ای است گوئی راست		زانکه سرگشته زیر پرگارم
دلی داشتم وقتی، اکنون ندارم		چه پرسی ز من حال دل چون ندارم		غریق دو طوفانم از دیده تا لب		ز خوناب این دل که اکنون ندارم
من این دو لفظ مثل سازم از کلام عوام		به قوت آنکه ز هر شوخ چشمم آید خشم		که مرد را رگ چشم است بسته بر رگ کون		که چون برید رگ کون بریده شد رگ چشم
چون جاه پدید آرد دشمن که بد اندیشد		پس جاه بتر دشمن زو نیک‌تر اندیشم		دشمن به بدی گفتن جاهم به زبان آرد		بر سود منم ز آن بد چون نیک دراندیشم
هست او سیاه چرده و من هم سپید سر		با یار، من موافقه زین باب می‌کنم		او بر رخ سیاه، سپیداب می‌کند		من بر سر سپید، سیاه آب می‌کنم
به خدائی که در خدائی او		هیچ‌گونه ریا نمی‌بینم		که مرا بی‌لقای مجلس تو		زندگانی روا نمی‌بینم
منکوب طبعم آوخ و منکوس طالعم		بر عالم سبک سر از آن سر گران بوم		من کوب بخت بینم و منکوب از آن زیم		من کوس فضل کوبم، منکوس از آن بوم
یک روز بپرسید منوچهر ز سالار		کاندر همه عالم چه به ای سام نریمان		او داد جوابش که در این عالم فانی		گفتار حکیمان به و کردار نریمان
از کمال توست خاقانی نه از نقصان که دهر		از نهان آب رخت خواهد به عمدا ریختن		خسروان بهر هلاک خسروان دارند زهر		ورنه خون سفله بتوان آشکارا ریختن
یارب ز حال محنت خاقانی آگهی		در حال او به عین عنایت نگاه کن		یا روز بخت بی‌هنرش را سپید دار		یا خط عمر بی‌خطرش را سیاه کن
خیره کشا، بد کنشا، ظالما!		این همه نیکان مکش و بد مکن		نیست شفیعت که گوید مکش		نیست حریفیت که گوید مکن
تا ز شروان دورم اعدا راست آسایش چنانک		اصدقا را بود در نزدیکی آرایش ز من		چون ببینی زین دو معنی آفتابم زانکه هست		در حضور آرایش و در غیبت آسایش ز من
خواجه موشی است زیر بر به کمین		گربه چشم و پلنگ خشم از کین		گربهٔ موش گون بسی دیدی		این یکی موش گربه چشم ببین
به نسبت از تو پیمبر بنازد ای سید		که از بقا نسب ذات توست حاصل ازو		عزیز ز تو کس نیست بر پیمبر از آنک		سلالهٔ گل اوئی و لالهٔ گل او
زری که نقد جوانی است گم شد از کف عمر		در این سراچهٔ خاکی که دل خرابم ازو		به آب دیده نبینی که خاک می‌شویم		بدان طمع که زر عمر باز یابم ازو
دبیر ما به صفت روبه است گوا دم او		بلی هر آینه روباه را دم است گواه		همه به سجده نظافت دهد مساجد را		بلی منظف مسجد بود دم روباه
بر در خواجه از تظلم خلق		بشنو آن نالهٔ پراکنده		خواجه از باد تکیه‌گه کرده		بالش از بالش پر آکنده
هرچه امن و فراغت است و کفاف		یافت خاقانی از جهان هر سه		گرچه هر سه ورای مملکت است		صحت آمد ورای آن هر سه
مدح کریمان کنم، چرا نکنم لیک		قدح لئیمان مرا شعار نیابی		در همه دیوان من دو هجو نبینی		در همه گلزار خلد خار نیابی
کوهکن در عشق شیرین غیرتی گر داشتی		نقش شیرین را به چشم دیگران نگذاشتی		بود بی‌غیرت که نقش یار را بر سنگ کند		ور به لوح سینه کندی صورتی پنداشتی
یک مشت خاکی ارچه دربند کاخ و کوخی		برگ از خدا طلب کن بگذار شاخ و شوخی		نیکوت داشت اول، نیکوت دارد آخر		این بیت معتقد ساز از قاضی تنوخی
رضیت بما قسم الله لی		و فوضت امری الی حالقی		لقد احسن الله فیما مضی		کذلک یحسن فیما بقی
بس کن از سودای خوبان داشتن خاقانیا		کز سر سودا خرد را در سر آرد خیرگی		صورت خوبان به معنی چون ببینی آینه است		کز برون سو روشنی دارد درون سو تیرگی
باور نکردمی که رسد کوه سوی کوه		مردم رسد به مردم، باور بکردمی		کوهی بد این تنم که بدو کوه غم رسید		من مردمم چرا نرسیدم به مردمی؟
ز آب سخن بحر ارجیش را من		مدد می‌دهم تا تو تاثیر بینی		ازین بحر ماهی گرفتندی اکنون		چو من آمدستم صدف گیر بینی
می تا خط جام آر به رنگ لب دل‌جوی		کز سبزه خط سبزه برآورد لب جوی		اکنون که چمن سبز سلب گشت سه لب داشت		یعنی لب جام و لب جوی و لب دل‌جوی
در وفات محمد علوی		خواستم زد به نظم یک دو نفس		باز گفتم که در جهان پس از او		زشت باشد که شعر گوید کس
معروف‌تر از من به جهان نیست خردمند		پس بسته چراام به چنین جایی مجهول؟		نه خفته نه بیدار نه دیوانه نه هشیار		نه مرده و نه زنده نه برکار و نه معزول!
آدمی سر به سر همه عیب است		پرده عیبهاش برناییست		زیر این پرده چون برون آید		همه بیچارگی و رسواییست
چون به بنفشه ستان کز شب دیجور زاد		تازه سمن ها شکفت ار نفس بامداد		گویی هر زر و سیم که داشت در مغز دل		خاک به رخ برفشاند سنگ به دل در نهاد
ای روی نکو سلامتت باد		من در غم تو تو با دلی شاد		رفتی و شدی مرا نبردی		ایزد به سلامتت بیاراد
چنان بگریم بر تو که هیچ کس نگریست		که هیچ وقت به فضل تو هیچ کس ناید		تو با زمانه گر بس نیامدی شاید		که هیچ مرد هنر با زمانه بس ناید
اشعبی را اجل به دوزخ برد		زندگانی مردمان مزه داد		پسرش را خدای مزد دهد		پیش از آن کآن پلید را بزه داد
مالک آن سنگروت را بر بود		آتش اندر تنش زد و شاید		آهکش کرد خواهد اندر گور		تا بدان بام دوزخ انداید
گه گهی اندر سخن دروغ بباید		زانکه به شیرین دروغ دل بگشاید		نه که اگر مرده را دروغ همیدون		زنده کند خود دروغ گفت نشاید
گر بماندی چنانکه اول بود		آنچه بر تن ز دیدگان بارید		تافته رشته ایستی تن من		درکشیده همه به مروارید
عجب آمد مرا ز آدمیی		که تو را بیند و نگه نکند		آفتابی اگر زمانه تو را		ناگهان از حسد سیه نکند
دور وی چنین بود که رعناست		طیره شده و روان پر درد		یک روی ز شرم دوستان سرخ		یک روی ز بیم دشمنان زرد
طعمه شیر مغز گاو آمد		که سر گاو جنگ شیر خورد		سر گرز ملک نگر که به شکل		گاوی آمد که مغز شیر خورد
تاری از موی من سپید نبود		چون به زندان فلک مرا بنشاند		ماندم اندر بلا و غم چندان		که یکی موی من سیاه نماند
بر وفات محمد علوی		خواستم زد به شعر یک دو نفس		باز گفتم که در جهان پس ازین		زشت باشد که شعر گوید کس
از من و تو همی بخواهد ماند		به جهان در دو جای خالی و خشک		من ز دیده کنم زمین پر خون		تو ز زلفین کنی هوا پر مشک
معروف تر از من به جهان نیست خردمند		پس بسته چراام به چنین جایی مجهول		نه خفته نه بیدار نه دیوانه نه هشیار		نه مرده و نه زنده نه بر کار و نه معزول
جای تحسین چو دست مرگ از این		کرد سوی سقر همی تحویل		دهنش گنده بود و رویش زشت		چشم و بینی ببست عزرائیل
گر چه پیوسته همه از زر و سیم		گنجها پر کند این کوه کلان		طرف های کمرش برف و یخست		بخل از این بیش نباشد به جهان
راز در گرمی سخن زنهار		تا نجوشد ز لفظ تو بیرون		گرت کتمان آن بکاهد تن		به کت اظهار آن بریزد خون
ای عجب ناچخ دو مهره او		بوالعجب شد به کینه دشمن		مهره بارد به رزمگاه آری		مهره پشت و مهره گردن
در کوه پیش کبکان خواندم ثنای تو		کبکان شدند بسته به دام بلای تو		بر چشم سرمه کرده دویدند تا همه		روشن کنند دیده به عز لقای تو
ای به تو گشته دل خرم قوی		سخت قوی پشتی دارم به تو		تا به ضرورت نرسد کار من		والله کابرام نیارم به تو
روزن سمج مرا ز گردش گردون		رنگ سپیده زنند و گونه دوده		آینه او چو رنگ زد ز شب ابر		گردد بی شک ز صبح روز زدوده
عاقبت یار عاشقان آخر		استخوان جوش بوسعید شدی		در همه خانه ها همی برسی		گوشت قربان روز عید شدی
ای شعر محمد خطیبی		چون گل همه حسن و رنگ و طیبی		نشگفت بود چو تو نتیجه		از طبع محمد خطیبی
گرد باد خزان کرد به ما به رحیل آری		وز لشکر نوروز برآورد دماری		دارم چو تو بت روی و دلارام نگاری		سازم ز جمال تو من امروز بهاری
گرچه فلک از پیش برانده ست مرا		با بند گران فو نشانده ست مرا		تا دو لبت از دور برانده ست مرا		جز روی تو آرزو نمانده ست مرا
بر کار به جز زبان نمانده ست مرا		در تن گویی که جان نمانده ست مرا		بندیست گران که جان نمانده ست مرا		از پای جز استخوان نمانده ست مرا
گر بند کند رای بلند تو مرا		در جمله پسنده است پسند تو مرا		تهذیب تمام کرد پند تو مرا		تاج سر فخر گشت بند تو مرا
گر زر گردیم می نجویی ما را		ور مشک شویم می نبویی ما را		هر چند به لای می بشویی ما را		کس مشنودا آنچه تو گویی ما را
تا دیده ام آن لب گهر بار تو را		پیوسته نمک خوانم گفتار تو را		زیرا زبی لعل لب ای یار تو را		بگشاده دهان پسته کردار تو را
روزی بر من همی نیایی صنما		چون آیی یک زمان نپایی صنما		آخر تومرا وفا نمایی صنما		چون نیک مرا بیازمایی صنما
افکند دلم زمانه در زاریها		در دیده من سرشت بیداریها		امید تو می داد مرا یاریها		تا جان نبرم چنین به دشواری ها
ای مدحت تو فرض و دگر نافلها		در وصلت تو قافله در قافلها		حصنی که به صد تیغ کش آنرا نگشاد		کلک تو کند عالیها سافلها
خویش از پی من همی گریزد ملکا		دشمن بر من همی ستیزد ملکا		از آتش من شرر نخیزد ملکا		از حبس چو من کسی چه خیزد ملکا
هر شیر که بود مرغزاری شاها		شد کشته به تیغ تو به زاری شاها		شیری پس ازین به کف نیاری شاها		می نوش دم بیشه چه داری شاها
عشق تو بلند و صبر من پست چرا		روی تو نکو و خوی تو کست چرا		می خواره منم دو چشم تو مست چرا		پیش تو لبم بوس تو بر دست چرا
در حبس مرنج با چنین آهن ها		صالح بی تو چگونه باشم تنها		گه خون گریم به مرگ تو دامنها		گه پاره کنم ز درد پیراهنها
می دانستم چو روز روشن صنما		کاخر بروی تو از بر من صنما		زیرا چو کنی قصد به رفتن صنما		نتوان بستن تو را به آهن صنما
قبله ست به دوستی ندای تو مرا		جانست به راستی هوای تو مرا		امروز چو کس نیست به جای تو مرا		در جمله چه بهتر از رضای تو مرا
از مهر نکرد سایه کوی تو مرا		یا آب وفا نداد جوی تو مرا		چندان به عذاب داشت خوی تو مرا		تا کرد چنین جدا ز خوی تو مرا
چون بار فلک بست به افسون ما را		وز خانه خود کشید بیرون ما را		از بس که بلا نمود گردون ما را		چون شیر دهانیست پر از خون ما را
بر آب روان بخت روانت ملکا		قادر شده چو بخت جوانت ملکا		ملکست شکفته بوستانت ملکا		جان ملکان فدای جانت ملکا
دانی تو که با بند گرانم یارب		دانی که ضعیف و ناتوانم یارب		شد در غم لوهور روانم یارب		یارب که در آرزوی آنم یارب
دل در هوس تو بسته بودم همه شب		وز انده تو نرسته بودم همه شب		از هجر تو دلشکسته بودم همه شب		سر بر زانو نشسته بودم همه شب
دیبا به رخی بتا و زیبا به سلب		الماس به غمزه و تریاک به لب		خواهی که چو روز روشنی گیرد شب		برکش ز رخ آن ریشه دستار قصب
ای روی تو و زلف تو روز اندر شب		از روز و شب تو روز و شب کرده طرب		تا عشق مرا روز و شبت هست سبب		چون روز و شبت کنم شب و روز طلب
چون آتش و آب از بدی پاکم و ناب		چون آب صفا دارم و چون آتش تاب		در آتش و آبم کند ار چرخ عذاب		بیرون آیم چو زر و در زآتش و آب
تن در غم هجر داده بودم همه شب		و از انده تو فتاده بودم همه شب		سر بر زانو نهاده بودم همه شب		گویی که ز سنگ زاده بودم همه شب
تا روزه حرام کرد بر لب می ناب		دو دیده بر آب دارم ای در خوشاب		از آب دو دیده من ار هست ثواب		بگشای اگر روزه گشایند به آب
صالح تر و خشک شد ز تو دیده و لب		چه بد روزم چه شور بختم یارب		با درد هزار بار کوشم همه شب		تو مردی و من بزیستم اینت عجب
ز آن سوزد چشم تو و زآن ریزد آب		کاندر ابرو بخفته بد مست خراب		ابروی تو محراب بسوزد به عذاب		هر مست که او بخسبد اندر محراب
بودم صنما چو رفته هوشان همه شب		وز آتش اندوه تو جوشان همه شب		با لشگر هجران تو کوشان همه شب		رخساره خراشان و خروشان همه شب
ساقی که به دست من دهد جام شراب		از می کنمش تهی و از دیده پر آب		می خوردن من درین غمان هست ثواب		گر درد کم آگاه بود مرد خراب
چون همت تو به حال من مقرونست		امید مرا به بخت روز افزونست		سمجم همه پر نعمت گوناگونست		زین بیش شود آنچه مرا اکنونست
اول ز پی وصال روح افزایت		بگرفته بدم پای بلور آسایت		اکنون که خبر شنیدم از هر جایت		گردست رسد مرا ببوسم پایت
اشکم که زمین از نم او آغشتست		دریست غواص فراوان گشتست		پیوسته چنانکه گویی اندر شستست		ریزان گویی ز رشته بیرون گشتست
مار دو سر چهار چشم است ای دوست		کز پای من و گوشت همی خاید و پوست		زین چرخ که خوش زشت و رویش نیکوست		نالم که چنین مرا همی هدیه اوست
امروز به شهر حسن همنام تو نیست		عاشق همه زیر سایه بام تو نیست		ای دوست ندانی که دلارام تو کیست		ای عشق نه آگهی که در دام تو کیست
بر روی دو زلفین بتابم زد دوست		ز آن زلف به عنبر و گلابم زد دوست		بر آتش افروخته آبم زد دوست		بشتافت و بوسه با شتابم زد دوست
مسعود ملک ملک نگهبان چو تو نیست		در هر چه کنی سپهر گردان چو تو نیست		یک شاه به ایران و به توران چو تو نیست		سلطان زمانه ای و سلطان چو تو نیست
از وصلت آنکه همچو سوسنش تنست		روزم ز طرب چو سوسن بر چمنست		امروز بدان شکر که در عهد منست		چون سوسن ده زبانم اندر دهنست
آن را که تو در دلی خرد در سر اوست		وآن را که تو رهبری فلک چاکر اوست		آن را که به بالین تو یک شب سر اوست		سرو و گل و مهر و ماه در بستر اوست
در نعمت و مال اگر زبر دستی نیست		شکر ایزد را که رای را پستی نیست		دلبسته آز نیست گر هستی نیست		زر مست کند چه باشد از مستی نیست
چشم ابرست و اشک ازو ژاله شدست		یک روزه غم انده صد ساله شدست		در نای مرا دوزخ به خون لاله شدست		چون نای همه نفس مرا ناله شدست
دوشم همه شب چنگ چو شمشیر بخست		آرام مرا چو ناخن شیر بخست		تن را پس و پیش و زبر و زیر بخست		تا این تن خایه و سر    بخست
بر جان منت جان رهی فرمانست		فرمان تو مرا جان مرا درمانست		جز تو هر کس که باشدم یکسانست		جانست و تویی بتا تویی و جانست
ای آنکه مرا قبله وثاق تو بسست		محراب من ابروی به طاق تو بسست		سرمایه عمرم اتفاق تو بسست		در حبس مرا رنج فراق تو بسست
وصلش شادیست وز پسش زود غم است		آزرده ز من شادی و خشنود غم است		ای آفت دل ز آتش دل دود غم است		مایه است هوای تو بر او سود غم است
آویخته در هوای جان آویزت		بی رنگ شدم ز عشق رنگ آمیزت		خون شد جگرم ز غمزه خونریزت		تا خود چکند فراق شورانگیزت
رویم ز غمت گونه خال تو گرفت		چشمم همه صورت جمال تو گرفت		اینجا چو مرا غم وصال تو گرفت		ای دوست مرا دست خیال تو گرفت
ای شاه ز بزم تو جهان را خبرست		در بزم تو امشب آفتاب دگرست		وین آتش کاسمان ازو در خطرست		چون بنگرم از هیبت تو یک شررست
گر نور فلک چو طبع ما گردد راست		در مدح تو از طبع سخن نتوان خواست		هر بیت که در مدح تو خواهم آراست		در خورد تو نیست بلکه در طاقت ماست
طاهر که خطاب تو بر از نام تو نیست		در مملکت ایام چو ایام تو نیست		رامش چو ازین دولت پدرام تو نیست		هر کام که شاه راست جز کام تو نیست
با ما ثقت الملک هم آوازی نیست		کس را با بخت هیچ دمسازی نیست		ای دشمن ملک آنچه تو آغازی نیست		با دولت طاهر علی بازی نیست
چشم تو چو فتنه جهان سوزانست		مژگانت چو نوک تیر دلدوزانست		زلفینت به رنگ روز بر روزانست		عذر تو چو توبه بدآموزانست
شد صالح و از همه قیامت برخاست		بارید ز چرخ بر سرم هر چه بلاست		گر شوییدش به خون این دیده رواست		در دیده من کنید گورش که سزاست
اندر خور نعمت توام خدمت نیست		و آن کیست کش از نعمت تو قسمت نیست		آن چیست که نزدیک من از نعمت نیست		جز دیدن روی تو مرا نهمت نیست
آن شیر که او به صید جز شیر نکشت		گشت از پس آن خوابگهش چون خرخشت		مسعود ملک نخست یک زخم درشت		زد بر مغزش چنانکه بگذشت از پشت
رنج دل و رنج دیده جز دیده نجست		دانی که شد این گناه بر دیده درست		در جمله جهان صورتی از دیده نرست		کش چندین موج خونش از دیده نشست
در ماه چه روشنی که در روی تو نیست		ور خلد چه خرمی که در کوی تو نیست		مشک ختنی چو زلف خوشبوی تو نیست		یکسر هنری عیب تو جز خوی تو نیست
در فرقت آن کس که تن و جان تو اوست		این ناله سر بسته بی دل نه نکوست		در انده هجرانش اگر داری دوست		چون نای ز دل نال نه چون چنگ ز پوست
از چرخ چو بر تو مهر فرزندی نیست		دلتنگی کردن از خردمندی نیست		چون کار تو چونانکه تو بپسندی نیست		در روی زمین هیچ چو خرسندی نیست
از حصن بلند دوزخ سرد مراست		با خون دو دیده چهره زرد مراست		صد یار عزیز ناجوانمرد مراست		کس را چه غمست کاین همه درد مراست
خوی تو چو رخسار نکوی تو نکوست		بی روی نکوی تو نکویی نه نکوست		چون نار همی پاره کنم بر تن پوست		از انده هجران تو ای دلبر دوست
آنی که زمان زمان مرا عشق تو بوست		بی روی نکوی تو نکویی نه نکوست		در عشرت و در نشاط امروز ای دوست		بیرون آیی همی چو بادام از پوست
تا من سر آن روی چو مه خواهم داشت		بر لشگر عشق تو سپه خواهم داشت		هر جا که روی پس تو ره خواهم داشت		بازارچه تو را تبه خواهم داشت
ای بازوی دولت آستینت ظفرست		در دست ز فتح روز کینت سپرست		چرخست زمین که بر زمینت گذرست		دلشاد نشین که همنشینت ظفرست
آن بت که هوای او بداندیش منست		مجروحم و غمزگان او نیش منست		آن مه که همیشه عشق او کیش منست		اینک چو مهی نشسته در پیش منست
جویان وصال تو جدا از جانست		مست غم تو هر چه کند روی آنست		تا هر چه تو را به دوستی پیمانست		بستی و گشادنش فلک نتوانست
هر چند گنهکار است آخر علوی است		فرزند پیمبر است و از آل علی است		زنهار شها که بیش از این مازارش		زیرا که به روز حشر خصمانش قوی است
این طالع من یارب و این اختر چیست		کاین دل ز بلای دهر همواره غمیست		من زو نرهم یقینم و غمگین کیست		آن کس که بر این طالع من خواهد زیست
تا تن به غم هجر تو نابود شده است		جان تار بلا و رنج را پود شده است		از عشق تو مایه دردسر سود شده است		ز آن چون آتش همه دمم دود شده است
گر دورم از آن روی جهان آرایت		پیچان شده ام چو زلف عنبر سایت		گر بینم باز روی روح افزایت		چون پای برنجن اوفتم در پایت
اشک من و رخسار تو همرنگ شده است		روز من و زلف تو شبه رنگ شده است		گیتی بر من چون دهنت تنگ شده است		همچون دل تو جان من از سنگ شده است
بادام دو چشم تو دلم زار بخست		پسته دهنت جراحتش زود ببست		ز آن بود مرا گله ازین شکرم هست		ای پسته تو شیرین بادام تو مست
گر شاه به من چو شیر دندان خایست		بر پیل نهند آنچه مرا بر بایست		در دوزخم و همچو بهشتم جایست		کانجا باشم که پادشه را رایست
بر چرخ فتاده نور ایران ملکست		واندر هر دل سرور ایران ملکست		شادی همه از حضور ایران ملکست		بفزا به طرب که سور ایران ملکست
امروز جهان بهار از ایران ملکست		میدان همه پر نگار از ایران ملکست		رامش چو گلی به بار از ایران ملکست		افروخته شه کنار از ایران ملکست
با من چو زمانه تیر در شست گرفت		از بالا بخت من ره پست گرفت		از غفلت چون فلک مرا مست گرفت		جای ملک الموت مرا دست گرفت
آنی شاها که جز سخا کیش تو نیست		یک شاه ز بیم تو بداندیش تو نیست		ای آن ملکی که جز ملک خویش تو نیست		یک شاه چو طاهر علی پیش تو نیست
در بأس چو طاهر علی آهن نیست		بی منت طاهر علی گردن نیست		جز منت طاهر علی بر من نیست		والله که چو طاهر علی یک تن نیست
تا بار غمت نهاده بر محمل ماست		در جستن تو باد هوا حاصل ماست		دایم سر کوی عاشقی منزل ماست		رنگ رخ تو گواه درد دل ماست
هر جای که عشوه ایست پرورده توست		هر جای که رنگی است برآورده توست		عشوه گری و سیه گری پرده توست		اینک کف دست تو سیه کرده توست
در شعر مرا نیک و بد چرخ یکی است		گو خواه بگرد بر من و خواه بایست		هر شاعر نیک را قوی طایفه ایست		والله که مرا به طایفه حاجت نیست
ای صدر جهان ناصر تو یزدان باد		رای تو معین و دولتت سلطان باد		عمر تو و دولت تو جاویدان باد		آنچت باد ز کامرانی آن باد
آرام ز خویشتن جدا خواهم کرد		جان از قبل تو در فنا خواهم کرد		تو پنداری تو را رها خواهم کرد		تا جان دارم تو را وفا خواهم کرد
زین پس اگرم ضعیف تن خواهد بود		پیدا نه نشان پیرهن خواهد بود		ور یار نه در کنار من خواهد بود		پیراهن دیگرم کفن خواهد بود
جان و دل و دین دست فراهم کردند		وندر بیعت پشت به پشت آوردند		سوگند به جان و سر وصلت خوردند		گر بر گردم ز تو ز من برگردند
گیتی و فلک به کشتن من یارند		زان بر من روز و شب همی غم بارند		نشگفت گرم ز دست می نگذارند		در معرکه دست تو مبارز دارند
باز این تن مستمند زندانی شد		رنج آمد و آن یار و تن آسانی شد		فرجام تو ای بخت پشیمانی شد		کی دانستم که تو چنین دانی شد
چون چرخ زهر چه بود درویشم کرد		اندر بندم کشید و فرویشم کرد		تن زار و جگر خسته و دلریشم کرد		در جمله به کامه بد اندیشم کرد
در محنت شو خوش و مکن نعمت یاد		شو در ده تن که داد کس چرخ نداد		چون بار بلایی که قضا بر تو نهاد		تن دار چو کوه باش و بی باک چو باد
احسان خداوند به من بنده رسید		بر شاخ امید من بر و برگ دمید		والله که من از جاه تو آن خواهم دید		کآن نوع کس از خلق نه گفت و نه شنید
گر تو به سفر شدی نگارا شاید		ماهی و مه از سفر شدن ناساید		از کاهش و از فزایشت عیبی نیست		مه گاه بکاهد و گهی افزاید
از مال فلک برهنه چون شیرم کرد		وز ناله زمانه زار چون زیرم کرد		چون شیر فلک بسته به زنجیرم کرد		نابوده جوان قضای بد پیرم کرد
چون بند تو بنده را همی پند بود		دربند تو بنده تو خرسند بود		لیکن پایش چه در خور بند بود		ور نیز بود غایت آن چند بود
گر باد هوای کوی سرایت سپرد		می دان تو که جان ز دستم ای جان نبرد		اندیشه نخواهم که به تو برگذرد		رشک آیدم از دیده که در تو نگرد
تا این دل من تو را خریدار آمد		در دست بلا و غم گرفتار آمد		نزد تو تن عزیز من خوار آمد		چونین که تویی با تو مرا کار آمد
تا دل به هوای تو گرفتار آمد		جان در تن من تو را خریدار آمد		ای آنکه رخت چون گل پربار آمد		از گلبن تو نصیب من خار آمد
سودای تو آتش دلم افزون کرد		نادیدن رویت آب چشمم خون کرد		هر در که لبت در صدف گوشم ریخت		هجران توام ز دیدگان بیرون کرد
کارم همه جز مهر تو دلجوی نبود		واندر دل من ز مهر تو بوی نبود		چون در خور میدان توام گور نبود		جز جستن من ز پیش روی تو نبود
امید وصال چون مرا بفریبد		خسته دل من چو بیدلان درشیبد		ای آن که تو را مشاطه حورا زیبد		سنگست آن دل کز چون تویی بشکیبد
هر مرد که لاف زد شدش مردی باد		شد رادی خاک چو به منت بر داد		من بنده آن که چون هنر گیرد یاد		بی لاف مبارز است و بی منت راد
ای دیده کشد همی ز بی خوابی درد		از بس که ز هجر تیر پرتابی خورد		این روی مرا که بود چون آبی زرد		آغشته به خون تمام عنایی کرد
مونس همه شب خیال دلجوی تو بود		در چنگ نه زلف غالیه بوی تو بود		هر چند شبی سیه تر از موی تو بود		امید به آفتاب چون روی تو بود
از باغ طرب گشت گل وصل پدید		جان همچو نسیم بر گل وصل وزید		ما و تو کشیم بر گل وصل نبید		کز خار فراق بر گل وصل دمید
با من در مهر گرم چون آتش بود		بی من روزش چو دود می بود کبود		چون آتش رود سرد شد بر من زود		شد عیش من از تیزی او تلخ چو دود
چون باره فتح تو به میدان تازد		با تیغ تو بدسگال تو جان بازد		تاج تو همی به سود کیوان یازد		تخت تو همی بر آن جولان سازد
بر عارض نو مشک همی افزاید		وآن روی چو ماه تو همی آراید		گر مشک ز عارض تو زاید شاید		تو آهویی و مشک ز آهو زاید
آنی که ز کبر ما نپسندی مهد		قسمم ز تو خارست ز گل زهر از شهد		در عشق توام سود نمی دارد جهد		چون لاله سیه دلی و چون گل بد عهد
در بند تو ای شاه ملکشه باید		تا بند تو پای تاجداری ساید		آن کس که ز پشت سعد سلمان آید		گر زهر شود ملک تو را نگزاید
دل بیش کشد رنج چو دلبر دو شود		سر گردد رنجور چو افسر دو شود		مستی آرد باده چو ساغر دو شود		گردد کده ویراه چو کدیور دو شود
دوشم چو شب از بنفشه رویی ننمود		در هجر توام دیده چو نرگس نغنود		از دیده و دست جیب پیراهن بود		چون لاله همی دریده و خون آلود
چون غنچه رهی راز تو در دل دارد		ترسم که غم عشق چنین نگذارد		ور باد شود دیده و باران بارد		چون گل همه اسرار تو بیرون آرد
گوشم ز تو نشنود بتا جز همه سرد		دل بهره نیافت از تو جز محنت و درد		با این همه اندوه نمی باید خورد		چو خورد و چه پوشید کجا رفت و چه کرد
تیری که بزد چرخ مرا پنهان زد		جز پنهان مرد مرد را نتوان زد		زد چرخ مرا ولیک در زندان زد		در زندان شیر شرزه را بتوان زد
ای شاه جهان جهان شد از داد تو شاد		تو داد جهان ده که جهان داد تو داد		تو شاه پسندیده جهان ملک تو باد		سقای تو ابر باد و فراش تو باد
ای شاه شبانگاه تو شبگیر شود		تدبیر تو همگوشه تقدیر شود		پیش تو جهان ملک جهانگیر شود		ایران ملک تو پیش تو پیر شود
تا چرخ مرا به چنگ عشق تو سپرد		شمع طربم ز باد اندوه بمرد		ای گردن رامش مرا کوفته خورد		در حسرت تو عمر به سر خواهم برد
هنگام گل ار به باغ بلبل نبود		مل را به جهای شفیع چون گل نبود		گل را ملکا رفیق چون مل نبود		در بزم ز لهو بانگ غلغل نبود
هر گه که فلک دل مرا ریش کند		تنها فکند مرا و فرویش کند		در سمج کند مرا و در پیش کند		پس هر ساعت عذاب من بیش کند
گردون همه در بند گرانم دارد		از بهر چه را همی چنانم دارد		از چشم جهان همی نهانم دارد		در آرزوی روی جهانم دارد
شاها ملکا همه ثناگوی تواند		خوشخو ملکی فتنه خوشخوی تواند		یک شهر به جان و دل هوا جوی تواند		باز آی که در آرزوی روی تواند
گردون شرف و جاه در انگشت تو دید		کآن خاتم ناگاه در انگشت تو دید		صد مشتری و ماه در انگشت تو دید		کانگشتری شاه در انگشت تو دید
شاها ملکا جهان به فرمان تو باد		ملک تو شکفته باغ و بستان تو باد		شمشیر تو در دست تو برهان تو باد		رحمت همه بر دل و تن و جان تو باد
آنی که جهانی ز تو سامان گیرد		اقبال تو را سپهر در جان گیرد		بس زود ملک جهان خراسان گیرد		وایران ملک تو ملک ایران گیرد
بورشد رشید کز فلک ماه آورد		جان اعدا ز گناه در چاه آورد		آورد برای هر کسی راه آورد		از بهر ملک ملک ملکشاه آورد
آن کوه گذار آهوی دشت نورد		اندر تگ گرم شد به تگ بهر تو سرد		تیری که همیشه جگر شیران خورد		آلوده به آهویی چرا باید کرد
چون موج سیاه روی هامون گیرد		از خنجر تو روی زمین خون گیرد		بس شیر نگر که شیر پرخون گیرد		شیر علم تو شیر گردون گیرد
خاک از رخم ار برو نهم زرد شود		آتش ز دمم گر بدمم سرد شود		روز من اگر ز مرگ پر گرد شود		والله که جهان فضل بی مرد شود
تا دعوت دولت تو در گوشم شد		هر زهر که داد بخت بدنوشم شد		آن روز که گفته تو در گوشم شد		از نغمت پاک خود فراموشم شد
اول گردون ز رنج در تابم کرد		در اشک دو دیده زیر غرقابم کرد		پس بخشش نوساخته اسبابم کرد		واندر زندان به ناز در خوابم کرد
بر هم زده بود عشقت اسباب خرد		در دفتر باز یافتم باب خرد		بنشستم معتکف به محراب خرد		بر آتش عاشقی زدم آب خرد
من شاهم و شاعران سواران منند		پس چون که همه ز دوستداران منند		هر چند به باب شعر یاران منند		والله والله که نیم کاران منند
گر زر گردی جفا عیار تو بود		ور گل گردی برگ تو خار تو بود		ای دشمن آنکه دوستدار تو بود		بی یار بود هر آنکه یار تو بود
چون در چشمم ز حسن تو زیبی زد		آن تافته زلف بر دلم شیبی زد		اندیشه چو باروی تو آسیبی زد		از دور زنخدان توام سیبی زد
رویی که چو او چرخ فلک ننگارد		قدی که چو او زمانه بیرون نارد		با این همه داد سخت اندک دارد		خوی گردد اگر چشم برین بگذارد
چون روی هوا دوش به قیر اندودند		تا روز همه تپان و لرزان بودند		بر تارک من ستارگان نغنودند		گویی که همه بر تن من بخشودند
گر خون نشود قوت جانم که دهد		ده سال به اطلاق زبانم که دهد		در زندان نهان رایگانم که دهد		آبم متعذرست نانم که دهد
اندر ریشم همه خسک پاک برید		گوریش خسک گفت مرا هر که بدید		این محنت بین که بر من از حبس رسید		کز ریش همه شبم خسک باید چید
ترسم ما را ستارگان چشم کنند		تا زود رسد ز دور در وصل گزند		خواهی تو که روز ناید ای سرو بلند		زلف سیه دراز در شب پیوند
چرخ فلک از قضا یکی پیکان زد		زانو به زمین زد و مرا بر جان زد		گفتم چه زنی بیوفتادم کان زد		والله که چنین زخم دگر نتوان زد
در هند کمال جود موجود آمد		صد کوکبه شجاعت و جود آمد		بر چرخ ستاره ای که مسعود آمد		در طالع شیرزاد مسعود آمد
چون بنشینند و مطربان بنشانند		انصاف طرب ز آدمی بستانند		سوزند سپند و نام ایزد خوانند		بر مرکب شیرزاد در افشانند
آن را که ز بخت دستیاری باشد		باید که ز طبع در بهاری باشد		باشد زینسان که گفتم آری باشد		آنجا باشد که اختیاری باشد
در عشق تو جانم انده ناب خورد		وز دیده من فراق تو خواب خورد		چون ز آتش هجر تو دلم تاب خورد		غمهات چنان خورد که یک آب خورد
آنان که سر نشاط عالم دارند		پیوسته بنای طبع خرم دارند		ای نای ز تو همه جهان غم دارند		تو آن نایی کز پی ماتم دارند
خون در تن من که اصل نیروست نماند		وان اصل که طبع و دیده را خوست نماند		بر من به جز از نام تو ای دوست نماند		چون چنگ توام به جز رنگ و پوست نماند
تا خط چو دود تو دل از من بربود		گر روی چو آتشت به من روی نمود		از ریختن آب دو چشمم ناسود		آری نه عجب که آب چشم آرد دود
آن بت که دل مرا فرا چنگ آورد		شد مست و به سوی رفتن آهنگ آورد		گفتم مستی مرو سیه جنگ آورد		چون گل بدرید جامه و رنگ آورد
با من فلک از خشم همی دندان زد		هر زخم که زد چو پتک بر سندان زد		تیری ز قضا راست مرا بر جان زد		دشوار آمد مرا که سخت آسان زد
ای شاه فلک متابع کام تو باد		اقبال جهان دولت پدرام تو باد		آرایش مملکت به ایام تو باد		مسعودی و ایام تو چون نام تو باد
در باغ هنر تخم وفا کاشت خرد		تن را به هوای خویش بگذاشت خرد		رنج از دل رنج دیده برداشت خرد		ناآمده را آمده پنداشت خرد
صالح تن من ز عشق دامن بفشاند		تا مرگ قضای خویشتن بر تو براند		دل تخته درد و ناامیدی برخواند		شادی و غمم تو بودی و هر دو نماند
در محنت شو خوش و مکن نعمت یاد		شوتن در ده که داد کس چرخ نداد		بر بار بلایی که قضا بر تو نهاد		تن دار چو کوه باش و بی باک چو باد
دیدار تو از نعمت دو جهان خوشتر		وز عمر وصال تو فراوان خوشتر		من عشق تو ای عشق تو از جان خوشتر		پنهان دارم که عشق پنهان خوشتر
یک بوسه زدم بر لب و بر چشم دگر		گفت این چه فراق آوری حیلت گر		گفتم به همه حال بیاید خوشتر		چون شد به هم آمیخته بادام و شکر
ز اول به میان ما به هنگام کنار		گر تار قصب بودی بودی دشوار		اکنون به میان ما دو ای یک دله یار		فرسنگ دویست گشت فرسنگ هزار
هر ابر که بنگرم غباری شده گیر		گر گل گیرم به دست خاری شده گیر		هر روز مرا خانه حصاری شده گیر		عمری شده دان و روزگاری شده گیر
خورشید رخ تو تافت بر سایه عمر		آمد به کفم گمشده پیرایه عمر		ای اول وصلت آخرین مایه عمر		در جستن سود وصل شد مایه عمر
تعریف مرا عشق تو ای ساده شکر		بس راز دلم کرد به هر جای سمر		عشقت چو همی نگه کند جان و جگر		غماز چو مشک آمد و طرار چو زر
سلطان ملک است در دل سلطان نور		هر روز کند به روی او سلطان سور		هرگز ندود برود بر سلطان زور		چشم بد خلق آرد از سلطان دور
چاه ز نخ تو ای دلارام پسر		بر آب ملاحتست و جویی تا سر		سیبت ز نخ و چهی بدان سیب اندر		در سیب شگفت نیست چاه ای دلبر
یک چشم تو گر تباه گشت ای دلبر		دلتنگ مشو انده بیهوده مخور		بسیار دو نرگس است ای جان پدر		بشکفته یکی از دو و نشکفته دگر
ای روی تو آفتاب و من نیلوفر		چون نیلوفر در آبم از دیده تر		تا تو نتابی چو آفتاب ای دلبر		نگشایم دیدگان و برنارم سر
آمد به وداعم آن نگار دلبر		گریان و زنان دو دست بر یکدیگر		پر خون رخش از زخم و رخ از گریه چو زر		بر لاله کامگار و بر لؤلؤی تر
ز اندیشه هجران و ز نادیدن یار		دل خون شد و دیده خون همی گرید زار		گویم ز غم فراق روزی صد بار		کاین عشق چه آفت است یارب زنهار
در عشق تو همچو ابر می گریم زار		وز درد چو برگ زرد دارم رخسار		از زردی روی و گریه ای طرفه نگار		در روی خزان دارم و در دیده بهار
ای پیل سوار خسرو شیر شکار		شیر فلک از نهیب تیغت تیمار		ز آن بازوی کار و پنجه تیغ گزار		یک زخم تو مرد و شیر را کرد چهار
پیوست فلک با من پیکار دگر		از یک غارم کشید در غار دگر		ای بر طاعت ز خلق در کار دگر		بنمای مرا جهان به یک بار دگر
این ابر چراست روز وشب چشم تو تر		وی فاخته زار چند نالی به سحر		ای لاله چرا جامه دریدی در بر		از یار جدایید چو مسعود مگر
اکنون که شدی به بتکده عاشق زار		پیش آر صلیب و زود بربند زنار		اکنون که همی قلندری جویی یار		مردانه بزی و از کسی باک مدار
مشکین کله تو گر شبست ای دلدار		خورشید در او چرا گرفته ست قرار		خیره ست در آن کله خرد را دیدار		دیدار بلی خیره بود در شب تار
نا رفته هنوز بوی شیرت ز شکر		خط را که به سوی عارضت داد گذر		همچون روش مورچه بر طرف قمر		بر روی نگار من خط آورد اثر
تا دیده ام آن روی چو خورشید انور		در آبم از این دو دیده چون نیلوفر		برداشته از آب چو نیلوفر سر		بر دیدن تو گشاده این دیده تر
اندیشه مکن به کارها در بسیار		کاندیشه بسیار بپیچاند کار		کاری که به رویت آید آسان بگزار		ور نتوانی به کاردانان بسپار
ای مهر تو چون چهار طبع اندر خور		وز پنج نماز شکر تو واجب تر		ای دشمن تو بمانده اندر ششدر		زیر قدمت باد سر هفت اختر
اندک اثر آبله بر دو رخ یار		گویی که به سوزنیست گل کرده نگار		یا همچو نم سحر در ایام بهار		خردک خردک چکیده بر گل هموار
در زندان تا کرد مرا گردون پیر		آن موی چو شیر گشت و آن رخ چو زریر		از پای درآورد مرا چرخ اثیر		ای دولت طاهر علی دستم گیر
سلطان ملک ای عزیز فرزند پدر		ای شاه پدر شیر کمربند پدر		شایسته و هشیار و هنرمند پدر		ای نازش و فخر نسل و پیوند پدر
چون پیرهنت گرفته ام تنگ به بر		بر نارم همچو دامن از پای تو سر		در گردن تو خورده دو دستم چنبر		انگشت چو خط روی در یکدیگر
از سنگم یا ز چیستم جان پدر		خود داند کس که کیستم جان پدر		تو مردی و من بزیستم جان پدر		بر مرگ تو خون گریستم جان پدر
بر مرگ تو چون نمویم ای جان پدر		رخساره به خون بشویم ای جان پدر		سامان خود از که جویم ای جان پدر		تیمار تو با که گویم ای جان پدر
می گویمت ای سعادت ای نیک پسر		در باب هنر کوش تو ای جان پدر		وین مایه بیندیش که از بهر هنر		بر تیغ گهی بینی و بر نیزه کمر
در غور فلک تعبیه ای ساخت چو ابر		بر هر شخ و که به حمله بر تاخت چو ابر		در چنگ چو آتشی سرافراخت چو ابر		هر کوه که بود پاک بگداخت چو ابر
گویی که هوا به زیر گردست امروز		با سرما خلق را نبردست امروز		دست من و پای من به دردست امروز		بفروز آتش که سخت سردست امروز
عشقت کشتم که غم درودم شب و روز		جان کاستم و رنج فزودم شب و روز		دل را به هوا بیازمودم شب و روز		بی دل بودم که بی تو بودم شب و روز
ای فقر بخاست روز بازار تو خیز		در کوکبه سپاه سالار آویز		ای نصرت دین بخیر بگشای نخیز		ای کفر زریر بوحلیم است گریز
ای شاه علا دولت ملک افروز		امروز نه پیداست خزان از نوروز		باز آمد تاریک شب از روشن روز		بر دشمن ملک باد بختت فیروز
چرخ از دم کون برنمی گردد باز		گاهیم به ناز دارد و گه به نیاز		کس نیست که از منش فرو گوید راز		کز ما بدگر کنده بروتی پرداز
خورشید رخا وصل تو جویم همه روز		چون سایه از آن در تک و پویم همه روز		از بس که دعای وصل گویم همه روز		بر خاک بود چو سایه رویم همه روز
ای سود و زیان عمر فرسوده بترس		در کار بدرمان تو بیهوده بترس		تا بوده شدی ز جان آلوده بترس		از بوده بیندیش وز نابوده بترس
ای یار چو صبر هیچ یاری مشناس		با فایده تر ز رفق کاری مشناس		دلجوی تر از شکر شکاری مشناس		بهتر ز سخن تو یادگاری مشناس
از بخشش دست من ز سیم و زر پرس		وز خوی خوشم ز مشک و از عنبر پرس		وز قوت بازوی من از خنجر پرس		وز هیبت من ز راه چالندر پرس
مسعود که بود سعد سلمان پدرش		اندر سمجی است چون سنگ درش		در حبس بیفزود بر آتش خطرش		عودی است که پیدا شد از آتش هنرش
مسعود که بود سعد سلمان پدرش		جاییست که از چرخ گذشته است سرش		آن باد چه گویی که سعادت پسرش		دارد خبرش که گوید او را خبرش
تا از من می جهی چو دود از آتش		چون دود بر آتشم من ای دلبر کش		با آن رخ دلفروز و زلف سرکش		خوش نیستی ای چو جهان ناخوش و خوش
معشوقه دلم به آتش انباشت چو شمع		بر رویم زرد گل بسی کاشت چو شمع		او خفت و مراز دور بگذاشت چو شمع		تا روز به یک سوختنم داشت چو شمع
آتش به سرم همی فرو ریزد عشق		دود از دل من همی برانگیزد عشق		با دلجویان همی نیامیزد عشق		گویی که ز جان من همی خیزد عشق
ای چرخ مدور خسیس بی باک		صد پیرهن وفای من کردی چاک		آزاده هر آنچه بود کردی تو هلاک		از گردش تو کنون چه ترسست و چه باک
گردون نکشد کمال مسعود ملک		شاهی نبود بسان مسعود ملک		شد دولت قهرمان مسعود ملک		سوگند خورم به جان مسعود ملک
من همت باز دارم و کبر پلنگ		ز آن روی مرا نشست کوه آمد و تنگ		روزی روزی گردهدم چرخ دو رنگ		بر پر تذرو غلطم و سینه رنگ
من چون دل لاله ام تو چون رنگ به رنگ		از من تو چرا باز همی داری چنگ		ماننده برگ لاله زود ای سرهنگ		همچون دل لاله در برم گیری تنگ
ای بدر شده من از غمان تو هلال		ای صورت حسن من ز عشق تو خیال		گر هیچ مدار دست دهد با تو وصال		بر فرق فلک نشینم از عز و جلال
ای کلک ملک وصف تو گویم همه سال		وز طبع گل مدح تو بویم همه سال		سرخ است به دولت تو رویم همه سال		روزی ز خدای وز تو جویم همه سال
عیبم که ز من زمانی ای مشکین خال		عارم که نخواهی که کنم با تو وصال		عودم که کنی مرا به آتش بی هال		عیدم که به من قصد کنی سال به سال
دل می ندهد که از تو بردارم دل		یا تا به کسی کم از تو بگذارم دل		دانی چه کنم گم شده انگارم دل		بگریزم و در پیش تو بسپارم دل
آن دل که نخواستت چه نامست آن دل		نه از در پرسش و سلامست آن دل		دیوانه و ابله تمامست آن دل		بیزارم از آن دل و کدامست آن دل
سرما چون شد ز دست صحرا شد گل		در چادر سبز کار پیدا شد گل		بسیار همی خندد رعنا شد گل		نه نه که چو روی دوست زیبا شد گل
رویت بر من چنان که گل بر بلبل		من بر رویت چنان که بلبل بر گل		عشقت بر من چنان که غل بر صلصل		من بر عشقت چنان که صلصل بر غل
نامد به کف آن زلف سمن مال به مال		می رقص کند بر آن رخ از خال به خال		ای چون گل نو که بینمت سال به سال		گردیده چو روزگار از حال به حال
بنگر که ز شاخ می چه گوید صلصل		بفسردمی و گشت به باغ اندر گل		بنگر که چه پاسخ آرد او را بلبل		بگداخت گل و گشت به جام اندر مل
چون روی بتان گشت به باغ اندر گل		چون آب حیات شد به جام اندر مل		در هر چمنی خاست ز بلبل غلغل		بر گل می نوش بر نوای بلبل
خامش نشود همی ز غلغل بلبل		بشنو که خوش آیدت ز بلبل غلغل		ای دو لب تو گل و دو رخسار تو گل		مل ده بر گل که خوش بود بر گل مل
من ادهمم از خون دل ابرش گردم		پس طرفه نمانم که منقش گردم		در آتش از آب دیدگان خوش گردم		من انگشتم بدم که آتش گردم
در دولت شاه چون قوی شد رایم		گفتم که رکاب را ز زر فرمایم		زر گفت مرا که من تو را کی شایم		آمد آهن گرفت هر دو پایم
غمهای تو از راندن خونها کارم		خود نیست چرا راندن خونها کارم		در دیده من از مرگ تو خونها دارم		بر مرگ تو با به مرگ خونها بارم
هر چند که این بند ز پای افکندم		دانم که بود بند چنین یک چندم		دربند هر آنچه می دهد خرسندم		کاین نعمت ها نبود پیش از بندم
من در عدم از جود تو موجود شدم		در دولت تو بر سر مقصود شدم		مسعود نبودم از تو مسعود شدم		در حبس چنان شدم که محسود شدم
ای طبع بده ور ندهی بستانم		آن مایه که گرد کرده ای من دانم		ای آتش اندیشه چو من درمانم		اندر تو زنم گر نبری فرمانم
ای غمزه تو کآشفته بنیاد دلم		کم زادی و مهر تست همزاد دلم		از تو به فلک رسیده فریاد دلم		بیچاره دلم گر نکنی یاد دلم
ای طبع چو آتش از تو بس خوشنودم		کاندر فکرت همی نمایی دودم		چون نیست زمانه تمامت سودم		ارجو که به کام دل رسانی زودم
گر من برم از مردم بد سازم برم		فرجام ببینم و به آغاز برم		هر کس که به من دژم دژم پیوندد		بنگر که چه پاره پاره زو باز برم
جان و دل و دین به وصلت ای مهر صنم		عهدی بسته ست و اینت عهدی محکم		هجرت چو به صافی کشد اندر عالم		دانی چه زنند این دو سه هم مشت به هم
ای زرین نام لعبت سیم اندام		زر تو و سیم تو نه پخته ست و نه خام		در کس منگر به بی نیازی بخرام		زیرا که توانگری به اندام و به نام
تن کوبم و سرپیچم و بر روی زنم		آماده درد و رنج و اندوه منم		نه ریزم و نه گدازم و نه شکنم		فولاد رخ و سنگ سر و روی تنم
جان هر ساعت ز کار زاری دهدم		هر روز زمانه بیش کاری دهدم		از بخت گلی خواهم و خاری دهدم		باشد روزی که روزگاری دهدم
من دوش که از هجر تو در تاب شدم		جان تو که گر چو شمع در خواب شدم		از دیده و دل در آتش و آب شدم		بر جام چو بر آینه سیماب شدم
تا کی غم یار و درد فرزند کشم		بیمار فراق خویش و پیوند کشم		تا چشم گشاده ام همی بند کشم		ای چرخ فلک محنت تو چند کشم
هر روز همی فلک به تیری زندم		پیراهن در سیاه قیری زندم		وین بخت همی همچو اسیری زندم		از وی سپری خواهم تیری زندم
گفتم که تو بی وفایی ای نامردم		من مردم و تو کجایی ای نامردم		خس دوست چو کهربایی ای نامردم		زان با چو منی نپایی ای نامردم
ای فاخته دل چو من به رویت نگرم		زیبایی طاوس به بازی شمرم		با خنده کبک چون درایی ز درم		دل همچو کبوتری بپرد ز برم
بر بسته شد از بستن ماتم دستم		امروز نگویند که من خود هستم		از بیم و امید شادی و غم رستم		برداشتم از جهان دل و بنشستم
سروی خواهم ز چرخ داری زندم		گر گویم کاین مراست آری زندم		خواهم که گلی چینم خاری زندم		از آهن مار کرده باری زندم
همچون قلمم ز بیخ کندی به ستم		کردیم نوان و لاغر و زرد و دژم		وانگاه فرو بردیم ای شهره صنم		در آب سیاه و گل تیره چو قلم
چون پیش دل از هجر تو هنگامه نهم		پروین سرشک دیده بر خامه نهم		برنامه تو چو دست بر خامه نهم		خواهم که دل اندر شکن نامه نهم
ای سرو سپاه خسرو ای ماه حشم		یک جرعه اگر از می وصلت بچشم		از خط تو چون قلم همی سرنکشم		بر آتش تیمار تو چون عود خوشم
ای کرده مرا به عشق گمراه تمام		بر نایدم از ضعف همی آه تمام		ای سرو گل اندام من ای ماه تمام		پیرم کردی نگشته یک ماه تمام
جستم از توبه بی زبانی جستم		جستم ز غمت چو خیزرانی جستم		از پیش فراق تو به جانی جستم		الحق ز تو چون برایگانی جستم
شب زار به جای بستر آتش ریزم		چون خاکستر به روز از آتش خیزم		هر گه که کند عشق تو آتش تیزم		از درد چو شمع بر سر آتش بیزم
گفتم کایندل به داغ نام تو کنم		گویی که دو دیده جای گام تو کنم		دیدم که اگر کار به کام تو کنم		جان در سر کار یک سلام تو کنم
ای چرخ ز هر گزند رنج تو کشم		با جان و دل نژند رنج تو کشم		در تنگی حبس و بند رنج تو کشم		یک بار بگو که چند رنج تو کشم
وصف لب رنگین تو از دل جویم		در آرزوی زلف تو سنبل بویم		تا پر خون شد ز دیده چون گل رویم		وصف تو همه روز به بلبل گویم
چون از گل روی تو بهاری رسدم		از درگه هجر تو سواری رسدم		در وصل تو چون دست نگاری رسدم		در دیده ز غمزه تو خاری رسدم
تا چنگ به مهر آن دلارام زدم		هر دم که زدم همه به ناکام زدم		بر درگه عشق تو کنون نامزدم		اینک علم وفات بر بام زدم
بر آتش اگر بی تو نخفتم خفتم		با انده اگر بی تو نجفتم جفتم		صبری که ز دل همی نرفتم رفتم		این که همه هر چه می نگفتم گفتم
کوهی که بر او بلا ببارند منم		تیغی که به دست غم سپارند منم		شیری که برون نمی گذارند منم		خواری که نکو نگاه دارند منم
امروز ز هر دوست گزندی دارم		واندر هر کنج دردمندی دارم		در هر نفسی ز چرخ پندی دارم		در پای کسان چو پیل بندی دارم
از عشق تو در چشم خرد میل زدم		پس دست به تسبیح و به تهلیل زدم		بر فرقت تو چو طبل تحویل زدم		من دست به جای جامه بر نیل زدم
بونصر من ار عاشق ایام توام		از چرخ همیشه طالب کام توام		چون نام خودم از تو و با نام توام		خود روی نیم نهال انعام توام
گفتم شکرت به خلق کیهان گویم		چون تنهایم همی به یزدان گویم		تا جان دارم شکر تو از جان گویم		تا بازپسین نفس همه آن گویم
جز در غم عشق تو سفر می نکنم		جز بر سر کهسار گذر می نکنم		در عشق تو جز به جان خطر می نکنم		گر من زاغم چرا حذر می نکنم
من به الم ای صنم گرفتار نیم		ور می باشم به رنج و پندار نیم		یارست مرا غم تو بی یار نیم		جان می کنم از هجر تو بیکار نیم
گر تیز به روی خوب تو درنگرم		ترسم که ز دست خصم تو جان نبرم		در عشق دم شیر عرین می سپرم		در جمله نگه کن که چه دیوانه سرم
هر یک چندی به قلعه ای آرندم		اندر سمجی کنند و بسپارندم		شیرم که به دشت و بیشه نگذارندم		پیلم که به زنجیر گران دارندم
صالح دل اگر به جای جامه بدرم		شاید که همی خون شود از غم جگرم		در دیده من از مرگ تو خونها دارم		بر مرگ تو تا به مرگ خونها بخورم
بر روی تو مهربان و دلسوز منم		پیش تو به مهرگان و نوروز منم		بر لشگر هجران تو پیروز منم		سر دفتر عاشقان امروز منم
گنجی که ز پیش آن بجستند منم		کوهی که به غم فرو شکستند منم		پیلی که به زخمیش بخستند منم		شیری که به بازیش ببستند منم
نه از همه خلق حق گزاری دارم		نه نیز به حبس غمگساری دارم		از آهن بر دو پای ماری دارم		ناخوش عمری و روزگاری دارم
گر حور بود بدان که نازش نکشم		کوته کنم این قصه درازش نکشم		آن کز من باز شد فرازش نکشم		وآن کو ماند فراز بازش نکشم
از آتش دل همیشه اندر تابم		وز اشک دو دیده غرقه اندر آبم		در آتش و آب خواب شب کی یابم		ترسم چو چراغ مرگ باشد خوابم
ای دشمن و دوست مر تو را یک عالم		خاری و گلی با من و با یک عالم		در بسته به تو مهر و وفا یک عالم		مانده ز تو در خوف و رجا یک عالم
هرگه که به پیراهن تو درنگرم		از رشک و حسد پیرهن خود بدرم		از جامه بهرمان تو رشک برم		کو بربر تست و بر برت نیست برم
دلخسته چشم ناوک انداز توام		جان بسته چنگ بلبل آواز توام		مولا و غلام کشی و ناز توام		من رنجه ز موی بند غماز توام
در خواب گه از دل به شب آتش بیزم		چون خاکستر هر روز ز آتش خیزم		هر گه که کند عشق تو آتش تیزم		چون شمع ز درد بر سر آتش ریزم
شب ز انده تو همی نیاید خوابم		بر جامه ز غم چو گوی در طبطابم		من گاه در آتش و گه اندر آبم		سنگم که به من هر چه رسد در یابم
دانم که ز چرخ بخش بیرون نکنم		پس شاید اگر ز رنج دل خون نکنم		در خوش دارم طمع دگرگون نکنم		چون صبر ضرورتست پس چون نکنم
من دوش که از هجر تو در تاب شدم		جان تو که گر چو شمع در خواب شدم		از دیده و دل در آتش و آب شدم		بر جام چو بر آینه سیماب شدم
از بند رحم ببند مهد افتادم		پس برد به زندان ادب استادم		اکنون شه شرق بند و زندان دادم		گویی ز برای بند و زندان زادم
شه پندارد که ما خردمندانیم		یا قلعه گشایان و عدو بندانیم		نه نه شاها که ما همه زندانیم		نرد فلک و آبکش زندانیم
در آرزوی بوی گل نوروزم		در حسرت آن نگار عالم سوزم		از شمع سه گونه کارآموزم		می گریم و می گدازم و می سوزم
لرزان ز بلا چو برگ داند یارم		وآنگاه همی به برگ خواند کارم		اشگی که همه تگرگ راند بارم		عمری که همی به مرگ ماند دارم
تا روز همه شب از هوس بیدارم		تا شب همه روز در غم و تیمارم		یارب تو نکو کن که تبه شد کارم		دانم که کنی اگر چه بد کردارم
بر دیده خیال دوست بنگاشته ام		دیدار بر آن خیال بگماشته ام		هر مرحله ای که رخت برداشته ام		صد حوض ز آب دیده بگذاشته ام
امروز در این حبس من آن ممتحنم		کز خواری کس گوش ندارد سخنم		در چندین سنگها در این که که منم		از بی سنگی گوز به دندان شکنم
از دل بدم آتشی برانگیخته ام		وز دیده به جای آب خون ریخته ام		با عشق تو جان و دل درآمیخته ام		نتوان جستن که محکم آویخته ام
عمری بدو کف دو رخ نگارا خستم		نومیدی جان به درد دل در بستم		اکنون ز نشاط وصل تو برجستم		از پای درافتم ار نگیری دستم
گفتی خبرت کنم کسی بفرستم		با دل گفتم ز انده دل رستم		من دل همه بر وعده خوبت بستم		شادم کن اگر سزای شادی هستم
آن مرد که در سخن جهانیست منم		آن گوهر قیمتی که کانیست منم		آن تن که سرشته از روانیست منم		آن گو که سرا پای زبانیست منم
هر جای که آتش نبردیست منم		بر هر طرفی که تیره گردیست منم		آن شیر که در صورت مردیست منم		پس چون که به هر جای که دردیست منم
هر جا که ز فضل پیشگاهی است منم		و آن کو یک تن شها سپاهی است منم		گر دعوی ملک را گواهی است منم		گر بر سخن از قیاس شاهی است منم
با ناله همی چو ابر بهمن گریم		هر لحظه همی هزار دامن گریم		با روشن دل تیره شبان من گریم		چون شمع ز دل ز دیده بر تن گریم
از بلبل نالنده تر و زارترم		وز زرد گل ای نگار بیمارترم		از شاخ شکوفه سرنگون سازترم		وز نرگس نوشکفته بیمارترم
روزان و شبان در آن غم و تیمارم		کاسرار تو را چگونه پنهان دارم		دل خون شد و خون ز دیدگان می بارم		بینند ز خون دل همه اسرارم
ای جان جهان تا خبرت یافته ام		دل را همه در رهگذرت یافته ام		پنداری بی درد سرت یافته ام		نه نه که به خون جگرت یافته ام
از خود به تو من بتا گمانها دارم		وز کرده خویش داستانها دارم		اندر سر صحبت تو جانها دارم		بر مایه عشق تو زیانها دارم
سیراب گلابی تو بر آتش خارم		دو دست دمم که جز به آتش نارم		نشگفت ز بس که در دل آتش دارم		کز دیده چو شمع اشک آتش بارم
از هر چه بگفته اند پندی دارم		وز هر چه بگفته ام گزندی دارم		گه بر گردن چو سگ کلندی دارم		بر پای گهی چو پیل بندی دارم
من بستر برف و بالش یخ دارم		خاکستر و یخ پیشگه و بخ دارم		چون زاغ همه نشست بر شخ دارم		در یکدو گز آب ریزو مطبخ دارم
در تاریکی ز بس که می بنشینم		در روز چو شب پرک همی بد بینم		باشد چو شب ار خوابگهی بگزینم		از پهلو و دست بستر و بالینم
آنم که اگر به خلد جایی سازم		حورالعین را کشید باید نازم		رضوان سبک ار پیش نیاید بازم		بر تابم روی و سوی دوزخ تازم
هر گه که تو را به رهگذاری بینم		از سایه ت بر زمین نگاری بینم		از رشگ دلم چو کفته ناری بینم		گر با تو جز از سایه ت یاری بینم
دیده همه شب ز خواب خوش بردوزم		بر تن گریم چو شمع و از دل سوزم		از آرزوی خیال جان افروزم		در آرزوی خواب شبی تا روزم
با خود گفتم که من عیال تو شدم		او گفت که من ضامن مال تو شدم		ای آن که ثناگوی کمال تو شدم		بیشم نکنند چون نهال تو شدم
آنکو گوید هست قضا تیشه من		یک شاخ نتابد زدن از بیشه من		اندیشه شده ست از جهان پیشه من		کس را نبود طاقت اندیشه من
تا خسته دل مرا بریده ست ز تن		دارم گله هاش را چو شمشیر سخن		لیکن چکنم گفت نمی یارم من		کان پسته دهن کرد مرا بسته دهن
در سمجی چون توانم آرامیدن		کز تنگی آن نمی توان خسبیدن		یارب که همی به چشم خواهم دیدن		جایی که در او فراخ بتوان دیدن
هر شب که تو را نبینم ای شاخ سمن		خواهم که مرا کفن بود پیراهن		آن روز که دیدار تو را بینم من		از شادی وصل دیده خواهم همه تن
چون گل ز غمت دریده ام پیراهن		چون لاله بیالوده ام از خون رخ و تن		چون شاخ بنفشه سرنگون باشم من		ترسم که بسی عمر نیابم چو سمن
سر کردمت ای نگار چون تو سر من		گه گه به سخن چرب کنی بی روغن		وین نیست عجب ای صنم پسته دهن		گر پسته دهن بود همه چرب سخن
چنگم به چهار شاخ زد پیراهن		چنگست مگر چهار شاخ از آهن		در اشک چهار شاخ آن شاخ سمن		شد باز چهار شاخ کفته رخ من
چون دانش بود مهربان دایه من		از فخر و شرف زد همه پیرایه من		از مایه من بلند شد پایه من		من دریا ام کم نشود مایه من
چشم و دهن آن صنم لاله رخان		از پسته و بادام کشیده ست نشان		از بس تنگی که دارد این چشم و دهان		نه گریه در این گنجد نه خنده در آن
با کس غم تو بیش نخواهم گفتم		وین در دو دیده هم نخواهم سفتن		مهر تو ز دل پاک بخواهم رفتن		بر بستر صبر خوش بخواهم خفتن
این دیبه دو روی به کلک دو زبان		پرداخته شد به قوت خاطر و جان		بستانش به نام ایزد ای باد وزان		لوهور به نزد خواجه بونصر رسان
تا نسبت کرد اخوت شعر به من		می فخر کند ابوت شعر به من		بفزود چو کوه قوت شعر به من		شد ختم دگر نبوت شعر به من
آنکو دارد چو سیم و شر لب و تن		آمیخت همی چو شیر و شکر با من		ناگه برمید و درچد از من دامن		بگریخت ز من چنانکه آب از روغن
از چشم من ار سرشک بتوان رفتن		بس در گرانمایه که بتوان سفتن		ور بی تو بود هیچ به نتوان خفتن		کاری باشد چنانکه نتوان گفتن
از کفر کشد زریر شیبانی کین		آباد کند زریر شیبانی دین		بر چرخ نهد زریر شیبانی زین		این مرتبت زریر شیبانی بین
ای برتر من کرده هزاران احسان		یک سعی کن و مرا ز زندان برهان		لیکن ز آنسان گرم نداری پس از آن		والله که مرا آرزو آید زندان
در خدمت طاهر علی بارم جان		کز خدمت طاهر علی دارم جان		هر صبحدمی روان نهم بر کف دست		در خدمت طاهر علی آرم جان
ایزد که همی کرد مرکب تن و جان		در هر عضوی مصلحتی کرد نهان		گر مفسدیی ندیده بودی به زبان		محبوس نکردیش به زندان دهان
ای پای برنجن من ای بند گران		هستم ز تو روزان و شبان جامه دران		گریان گریان در تو بزاری نگران		کاین محنت من نخواهد آمد به کران
چون قمری زار زار می نالم من		چون بلبل آلوده به خون پیراهن		چون طوطی بر وصف تو بگشاده دهن		چون فاخته طوق عشقت اندر گردن
ای شاه به بیشه عزم ناگاهان کن		یک چند کنون شکار بدخواهان کن		شیر ار نبود قصد سوی شاهان کن		مر شیران را طعمه روباهان کن
زنده به تو مانده ام من ای جان جهان		زیرا که بدیده ام به تیمار تو جان		هر جا که موافقت درآید به میان		صد سال توان زیست به یک جا آسان
انده چه خورم چراست اندر خوردن		گر هست ز کرباس مرا پیراهن		کز نیش خسک دارم در زندان من		پوشیده به بهرمان همه جامه و تن
صد بار به نیکی هنرم کرد ضمان		یک دعوی را از تو ندیدم برهان		این بس نبود شگفت زیرا به جهان		کردار گران شده است و گفتار ارزان
گر خسته شوم ز تیر پیکار تو من		آهی نکنم ز بیم آزار تو من		از بیم سر غمزه چون خار تو من		خندان میرم چو گل به دیدار تو من
نه روزم هیزم است و نه شب روغن		زین هر دو بفرسود مرا دیده و تن		در حبس شدم به مهر و مه قانع من		کاین روزم گرم دارد آن شب روشن
ای روز مرا جز شب دیجور مدان		امروز چو من ز خلق رنجور مدان		ای روز دلم روز مرا نور مدان		گر تو دوری ز من غمت دور مدان
کس را چو بنفشه سر فرو نارم من		شیرم ننهم هیچ کسی را گردن		چون نار غم ار خون کندم دل به سخن		نگشایم پیش خلق چون پسته دهن
از چنگ قضا همی چو نتوان جستن		با چرخ چه معنی است جدل پیوستن		چه سود کند جز که همه دل بستن		تا روز چه زاید این شب آبستن
گردنده چو روز نوبهاری با من		از خشم دل آکنده چو ناری بر من		چون کلک سر خویش دو داری با من		ای نرم چو گل تیز چو خاری با من
ای چون گل نوشکفته بر طرف چمن		گلبوی شود ز نام خوب تو دهن		گر گل با خار باشد ای سیمین تن		چون گل بر تست و خار در دیده من
چرخم چو بخواست کشت بی هیچ گمان		جاه تو به زندگانیم کرد ضمان		گویم همه شب ز شام تا صبحدمان		ای دولت طاهر علی باقی مان
امروز منم تفته دل و رفته روان		تلخم شده زندگانی اندر زندان		وآنچ انده کرد مر مرا بر دل و جان		بر شیران کرد ضرب سلطان جهان
بگشای چو گل به وعده راست دهن		ور نه ز تو چون لاله کنم پیراهن		دعوی دلست با توام بند مزن		وآنک در حکم عشق و اینک تو و من
مشک از سر زلفین تو بویم پس ازین		گرد در تو بدیده پویم پس از این		پیوسته رضای تو بجویم پس ازین		جز با تو حدیث کس نگویم پس ازین
زاری و دعا کن به سحرگاه ای تن		توفیق و سداد و راستی خواه ای تن		گر کژ بروی به خدمت شاه ای تن		برخورداری مبادت از چاه ای تن
دیدی که غلام داشتم چندان من		پرورده ز خون دل چو فرزندان من		در جمله از آن همه هنرمندان من		تنها ماندم چو غول در زندان من
روزم تیره ست از آن رخ مهوش تو		عیشم تلخست از آن لبان خوش تو		هستم صنما تا بشدم از کش تو		دلخسته تر از گوهر گوهر کش تو
دل بست شود چو سرفرازد با تو		تن بگدازد که در گدازد با تو		بی ساز شود هر که بسازد با تو		نا باخته باید آنکه بازد با تو
آنی که بری دست نیازد با تو		در خوبی همعنان که بتازد با تو		خون گردد خون چو دل بسازد با تو		جز جانبازی عشق نبازد با تو
هر جان که بود برتر از آن باشی تو		بخریده امت به جان گران باشی تو		هر جای مرا به جای جان باشی تو		ای دوست به جان نه رایگان باشی تو
نورست ای ماه حسن سرمایه تو		پیرایه تو پست کند پایه تو		ابرست غبار بر تو پیرایه تو		پیرایه چه بندد به تو بر دایه تو
ای نای تو را نقل و می روشن کو		با تو طرب طبع و نشاط تن کو		گر تو نایی لحن خوشت با من کو		چون نای تو را دریچه و روزن کو
ای شاه بترس از آنکه پرسند از تو		جایی که تو دانی که نترسند از تو		خرسند نه ای به پادشاهی ز خدای		پس چون باشم به بند خرسند از تو
سلطان ملک اقبال عنان داد به تو		درهای نشاط شاه بگشاد به تو		گشته ست زمانه نیک دلشاد به تو		تا حشر زمانه همچنین باد به تو
صالح پس ازین طرب نباید بی تو		شاید که ز دل طرب نزاید بی تو		جان در تن من بیش نپاید بی تو		خود جان پس ازین کار نیاد بی تو
ای شمع شدم به عشق پروانه تو		خوانند مرا به شهر دیوانه تو		امروز منم ز خویش و بیگانه تو		تن تافته چون رشته یکدانه تو
ای نای ندیده ام دلی شاد از تو		نایی تو ولیکن نرهد باد از تو		جز ناله مرا چو نای نگشاد از تو		ای نای مرا چو نای فریاد از تو
مادر که مرا بزاد زاد از پی تو		هم ایزد که جان داد داد از پی تو		گر نیستم ای نگار شاد از پی تو		خون شمع دلم تافته باد از پی تو
هرگز نرسد به لطف در مهر چو تو		بت را نبود حلاوت چهر چو تو		در حسن نزائید مه و مهر چو تو		ای مهر ندیده اند بد مهر چو تو
خوردم همه زهر عشق تو شکر کو		دیدم بتر هوای تو بهتر کو		گر شاخ هوای تو نرفتم بر کو		در تاریکی سکندرم گوهر کو
روی و بر من تا بشدم از بر تو		زردست و کبودست به جان و سر تو		زیرا که در آرزوی روی و بر تو		این پیرهن تو گشت و آن معجر تو
از کوفتن پای تو و گشتن تو		لعبی است هر اندام تو را بر تن تو		ماهی تو از جیب تو تا دامن تو		چون چرخ همی گردد پیرامن تو
با من به میان رسول باید با تو		خورشید نخواهم که برآید با تو		آیی بر من سایه نیاید با تو		شاید همه خلق و من نشاید با تو
ای ملک به دولت تو دارا گشته		وز عدل تو دهر پیر برنا گشته		شمشیر تو قهرمان اعدا گشته		در جمله تو را ملک مهیا گشته
آنی که ز فالها همه فال تو به		هر سال تو در عمر ز هر سال تو به		زان مال که داشتم مرا مال تو به		از مال مرا قبول و اقبال تو به
از هر جنسم چو شاه بگشادی راه		از بخت مرا فزون شدی رتبت و جاه		هر بار چو زر آمدم از دولت شاه		این بار چو گوهر آیم انشائالله
چندان داری ز حسن و خوبی مایه		کز حور بهشت برتری صد پایه		پیرایه چرا بنددت ای مه دایه		نورست مه دو هفته را پیرایه
هر چند که بر کوهم در شب ز اندوه		گریان باشم تا به گه بانگ خروه		همقامت تو چو سرو بینم بر کوه		هرگز نشوم ز دیدن کوه ستوه
آمد بر من به چشمکان خواب زده		سر تا به قدم به عنبر ناب زده		همچون دل من دو زلف را تاب زده		رخ چون گل نو شکفته بر آب زده
چون دولت تو جهان جوانست ای شاه		پس دولت تو مگر جهانست ای شاه		بزم تو به حسن بوستانست ای شاه		گویی ز شکوفه زآسمانست ای شاه
این خوشرویان که ایستادند همه		از مادر حسن دوش زادند همه		بزم تو شها چشم نهادند همه		در بندگی تو دست دادند همه
امروز منم چو ماری اندر سله ای		ز آوازه من در این جهان ولوله ای		بر من هر موی اگر شود سلسله ای		از چرخ فلک نکرد خواهم گله ای
دانم که وفا ز دل برانداخته ای		با آنکه مرا عدوست در ساخته ای		دل را ز وفا چرا بپرداخته ای		مانا که مرا تمام نشناخته ای
ای ابر ز بحر تا هوایی شده ای		گویی که کف حاتم طایی شده ای		نه نه که کف دست علایی شده ای		زان مایه رحمت خدایی شده ای
بر شعر مرا دلیست ای بار خدای		در مدح و ثنای خسرو مدح آرای		می بترکدم دل اندرین تنگی جای		از بهر خدای را دوایی فرمای
ای غم سختی تو ای دل از غم نرمی		ای دم سردی تو ای دل از دم گرمی		ای عشق خمش باش که بس بی شرمی		ای هجر برو که سخت بی آزرمی
روزی که چو باد پیش من برگذری		دردسر و رنج دل و خون جگری		وآن شب که چو مه به روی من در نگری		نور جگر و قوت دل و تاج سری
مفروق دو دیده ای و مقرون دلی		دل هر چه بیندیشد مضمون دلی		تا ظن نبری که هیچ بیرون دلی		در خون دلم مشو که در خون دلی
مرهم گفتم تو با دل ریش همی		تا بندیشم من از بدانیش همی		نعمت شودم زمان زمان بیش همی		یادم ناید ز نعمت خویش همی
دولت ز علا دولت عالی رای		بر عالم سایه درد چون پر همای		ای داده خدایت شرف از بهر خدای		یک بار مرا جمال رویت بنمای
از شیرینی چون به سخن بنشینی		از دو لب خود شکر به دامن چینی		در بوسه لب تو گویدم می بینی		هرگز شکر سرخ بدین شیرینی
با هر تاری ساخته چون پود شوی		با جمله همه زیان بی سود شوی		در دیده عهد دوست چون دود شوی		زینگونه به کام دشمنان زود شوی
ای گل نه ز گل ز دل همی بر رویی		دل را ز همه غمان فرو می شویی		ای گل تو عقیق رنگ و مشکین مویی		بر آب روان زیاده استی گویی
آخر نگذاردم فلک چون زاری		آخر بجهد فضل مرا بازاری		آخر بد ماندم جهان گلزاری		عذری خواهد ز من بهر آزاری
ای دولت هند را جمالی دادی		ای شادی زین قبل به غایت شادی		ای چرخ تو در دهان عالم دادی		کای دولت شیرزاد باقی بادی
شوخی صنمی خوشی کشی خندانی		طوطی سخنی و عندلیب الحانی		چون برده دلم به لابه و دستانی		لابد پس دل روم چو سرگردانی
عشق آتشی افروخت که از بسیاری		در دوزخم افکند همی پنداری		دل سوخته بودی به هزاران زاری		گر آب دو چشم من نکردی یاری
ای بخت مرا سوخته خرمن کردی		بی جرم دو پای من در آهن کردی		در جمله مرا به کام دشمن کردی		با سگ نکنند آنچه تو با من کردی
در پیش گل وصال ما را بویی		وز پس همه ساله عیب ما را جویی		هر چند رخ وفای ما را شویی		کس نشنودا آنچه تو ما را گویی
گر چه کندت مساعدت روز بهی		آخر ز قضا به هیچ حیلت نرهی		تا هست بده چه فایده زآنکه نهی		دشمن ببرد خاک خورد گر ندهی
فر ابدی و نعمت جاویدی		نخل عیشی و گلبن امیدی		خوبی و خوشی مشتری و ناهیدی		فرزند مهی نبیره خورشیدی
ای حورا زاده لعبت نوشادی		از باغ بهشت کی برون افتادی		بندیش که پیرایه به تن بنهادی		ای حسن تو پیرایه مادرزادی
بنمودی مقنعی مهی ناگاهی		تا هر که پدید گشت چون گمراهی		او داشت فرو برده به چاهی ماهی		داری تو فرو برده به ماهی چاهی
ای نای هوا بریدم از نای دمی		او را دم گرم بوده تو سرد دمی		زو بود مرا خرمی از تو دژمی		او نای نشاط بود و تو نای غمی
عشوه دهیم همی سرابی گویی		بر من گذری همی شهابی گویی		گریان شوم از تو آفتابی گویی		نتوانم بی تو زیست آبی گویی
ای راوه اگر بهشت پیداست تویی		چیزی که در او ملک مهیا است تویی		آبی که در او سپهر والاست تویی		جویی که در او هزار دریاست تویی
ای شاه عدو بندی و هم قلعه گشای		ای خسرو جمجاه سکندر سیمای		ای رأی تو چون مهر فلک ملک آرای		زین بند رهیت را رهایی فرمای
چون بلبل داریم برای رازی		چون گل که نبوییم برون اندازی		شمعم که چو برفروزیم بگدازی		چنگم که ز بهر زدنم بنوازی
امید به زندگانیم نیست بسی		منصور سعید را بگویید کسی		هستت به خلاص عمر من دست رسی		کز جان رمقی مانده ست از تن نفسی
مسعود چو دربند گرفتار شدی		از فعل زمانه بر سر کار شدی		از مستی عز و ناز هشیار شدی		در جمله ز خواب دیر بیدار شدی
نالنده تر از نایم در قلعه نای		همسایه ماه گشتم از تندی جای		نه طبع مرا به جای و نه دست و نه پای		ای شاه جهان رحم کن از بهر خدای
ای شاه جهان ز ملک باقی شادی		زیرا که برای ملک باقی زادی		سلطانی را جمال باقی دادی		سلطان سلاطینی باقی بادی
بر شاهان جمله پادشاهی داری		وز نعمت و کام هر چه خواهی داری		ای شاه تو تأیید الهی داری		والله که به حق تو پادشاهی داری
آمد بر من خیال زیبا یاری		گفتم به سلامتت بدیدم باری		تو نیز بدین سمج بدیدی آری		شیری شده حلقه بر دو پایش ماری
ای چرخ همه کار به پرگار زدی		گر مهر درش مگر به مسمار زدی		ای شب تو ردای خویش بر قار زدی		ای تیغ زدوده صبح زنگار زدی
از غنچه ناشکفته مستورتری		وز نرگس نیم خفته مخمورتری		در خوبی از آفتاب مشهورتری		ای مه ز مه دو هفته پرنورتری
از بلبل بر سرو طربناک تری		وز نرگس دسته بسته چالاک تری		زآتش صنما اگر چه بی باک تری		والله که ز آب آسمان پاک تری
ای قلعه نای مادر ملک تویی		دانند که کان گوهر ملک تویی		امروز نیام خنجر ملک تویی		آیا دیدی که بر در ملک تویی
ای تن تو به طبع بار بیمار کشی		خوشدل خوشدل رنج و غم یار کشی		از چرخ همی بلای بسیار کشی		خوش بر تو نهد بار که خوش بار کشی
چون موی شدم رنج هر بیدادی		در عشق ندید کس چو من ناشادی		برخیزد اگر وزد به من بر بادی		چون چنگ مرا ز هر رگی فریادی
ای تن چه تنی که تا شدی فرهنگی		با چرخ و زمانه در نبرد و جنگی		در تو نکند اثر همی دلتنگی		بگداز و بریز اگر نه روی و سنگی
چون دید که بر عزم سفر دارم رای		آمد به وداعم آن بت روح افزای		سوگند همی داد که از بهر خدای		ای عهد شکسته در سفر بیش مپای
این چرخ بسی بدل کند نوها را		بدخوست از آن بدل کند خوها را		هم زشت کند به طبع نیکوها را		هم ضعف دهد به قهر نیروها را
هرکه سعی بد کند در حق خلق		همچو سعی خویش بد بیند جزا		همچنین فرمود ایزد در نبی		لیس للانسان الا ما سعی
می‌نبینی که روزگار چه کرد		به فلک برکشید دونی را		بر سر آدمی مسلط کرد		آنچنان خر فراخ کونی را
به جای بادهٔ نابم تو سرکه دادی ناب		هلاک جان و دل خود بر آن نبود شراب		شدی مصوص تنم بی‌گمان ز خوردن آن		اگر به کون من اندر بدی کرفس و سداب
گفته بودی که کاه و جو بدهم		چون ندادی از آن شدم در تاب		بر ستوران و اقربات مدام		کاه کهتاب باد و جو کشکاب
من و نگار من امروز هر دو رگ زده‌ایم		من از حرارت عشق و وی از حرارت تب		بزرگ بارخدایی کنی و بفرستی		ورا شراب عناب و مرا شراب عنب
دستار خوان بود ز دو گز کم به روستا		در وی نهند ده کدوی تر نه بس عجب		لیکن عجب ز خواجه از آن آیدم همی		کو بر کدوی خشک نهد بیست گز قصب
زهی نم کرمت در سخا بهارانگیز		چنانکه گشت هوای نیاز ازو محجوب		دهان لاله رخانم به خنده بازگشای		از ابر جود در آنم یکی یم مقلوب
قدر می‌خواست تا کار دو عالم		به یکبار از پی سلطان کند راست		چو او اندیشهٔ برخاستن کرد		قضا گفتا تو بنشین خواجه برخاست
به خدایی که در ولایت غیب		عالم السر و الخفیاتست		که غمت شه رخم به اسب فراق		آن چنان زد که بیم شهماتست
ای کریمی که در عطا دادن		خاک پایت مرا به سر تاجست		جان شیرین من به تلخ چو آب		به سر تو که نیک محتاجست
رای مجدالملک در ترتیب ملک		ژاژ چون تذکیر قاضی ناصحست		یارب اندر ناکسی چون کیست او		باش دانستم چو تاج صالحست
به خدایی که با بزرگی او		چرخ با آنچه اندرو خردست		که مرا پای در رکاب سفر		دست بوسیدن تو آوردست
عاقلا از سر جهان برخیز		که نه معشوقهٔ وفادارست		گیر کامروز بر سر گنجی		پا نه فردات بر دم مارست
اعتقادی درست دار چنانک		اعتمادت بدان نباشد سست		بنده را بی‌شک از عذاب خدای		نرهاند جز اعتقاد درست
با خرد گفتم که دستور جهان		دست می‌زد گفت چه دستور و دست		دست نتوان خواندن او را زینهار		پنج کان بر پنج دریا می‌زدست
به خدایی که معول به همه چیز بدوست		به رسولی که چو ایزد بگذشتی همه اوست		که به اقطاع نخواهم نه جهان بلکه فلک		نه فلک نیز مجرد فلک و هرچه دروست
نیامدست مرا خویشتن دگر مردم		از آن زمان که بدانسته‌ام که مردم چیست		گرم نشان دهی از روی مردمی چه شود		چو بخت نیک نشانت دهم که مردم کیست
عنصری گربه شعر می صله یافت		نه ز ابنا عصر برتری ایست		نیست اندر زمانه محمودی		ورنه هرگوشه صد چو عنصری‌ایست
کیمیایی ترا کنم تعلیم		که در اکسیر و در صناعت نیست		رو قناعت گزین که در عالم		کیمیایی به از قناعت نیست
به خدایی که بی‌ارادت او		خلق را رنج و شادمانی نیست		کاندرین روزگار زن کردن		بجز از محض قلتبانی نیست
چاشتگه در شهر مرو آن نامور فخر زمان		خسرو روی زمین سنجر ز عالم درگذشت		رفته از تاریخ هجرت پانصد و پنجاه و دو		روز شنبه از ربیع‌الاول از بعد سه هشت
به خدایی که از صنایع او		روی هر بوستان منقش گشت		که مرا در فراق خدمت تو		زندگانی چو مرگ ناخوش گشت
نیز مدح و غزل نخواهم گفت		گرچه طبعم به شعر موی شکافت		کانک معشوق بود پیر شدست		وانک ممدوح بود فرمان یافت
من به الماس طبع تا بزیم		گوهر مدحت تو خواهم سفت		تو عطا گر دهی و گر ندهی		بالله ار جز ثنات خواهم گفت
گفتی اجل شهاب موئید که آن فلان		رفت و نگفت رفتم و این ناصواب رفت		از بادهٔ نعیم تو شد چون به خانه مست		رفتم چگونه گوید آن کو خراب رفت
ای ز جانم عزیزتر خاکی		گر زمین عطف دامن تو برفت		از تو باز آمدن که یارد خواست		عذر این آمدن که داند گفت
ای خواجه رسیدست بلندیت به جایی		کز اهل سموات به گوشت برسد صوت		گر عمر تو چون قد تو باشد به درازی		تو زنده بمانی و بمیرد ملک‌الموت
مذلت از طمع خیزد همیشه		وجودش در جهان نامنتفع باد		طمع آرد به روی مرد زردی		که لعنتهای رکنی بر طمع باد
اگر بخت یاری دهد چون منی را		جنیبت بدو شاه سنجر فرستد		دو دست و دو پای خر استغفرالله		که او دوستان را چنین خر فرستد
اگر عالم سراسر ظلم گیرد		نیابد هیچ مظلوم از فلک داد		همه ظلم از نجوم و از فلک دان		که لعنت بر نجوم و بر فلک باد
اگر در خدمتت تقصیر کردم		مگر لطفت مرا معذور دارد		که بهتر آن کسی باشد که هردم		ز مخدومان گرانی دور دارد
به خدایی که کوه و دریا را		خازن در و لعل رخشان کرد		که من از درد فرقت لب تو		آن کشید م که شرح نتوان کرد
شادمانی گزین و نیک خویی		که زمانه وفا نخواهد کرد		از سر روزگار گرد برآر		پیش از آن کز سرت برآرد گرد
در جهان با مردمان دانی که چون باید گذاشت		آن قدر عمری که یابد مردم آزاد مرد		کاستینها در غم او ترکنند از آب گرم		فی‌المثل گز بگذرد بر دامن او باد سرد
جهان گر مضطرب شد گو همی شو		من و می تا جهان آرام گیرد		دلم را انده امروز بس نیست		که می اندوه فردا وام گیرد
گر اندک صلتی بخشد امیرت		ازو بستان کزو بسیار باشد		عطای او بود چون ختنه کردن		که اندر عمر خود یکبار باشد
شعر تر و خوب بنده گوید		انعام نصیب غیر باشد		این رسم نو آمدست امسال		ان شا الله که خیر باشد
به خدایی که بی‌شناس مقیم		دردل و دیده آتشم باشد		مرگ هر چند خوش نباشد لیک		بی رخ دوستان خوشم باشد
من واین نفس که با قحبهٔ رعنای جهان		چون خسان عشق نبازم نه به سهو و نه بعمد		قدرت دادن اگر نیست مرا باکی نیست		همت ناستدن هست و لله الحمد
بسا سخن که مرا بود وان نگفته بماند		ز من نخواست کس آنرا و آن نهفته بماند		سخن که گفته بود همچو در سفته بود		مرا رواست گر این در من نسفته بماند
آن بزرگانی که در خاک خراسان خفته‌اند		این در معنی که خواهم گفت ایشان سفته‌اند		عاقلان با تجارب عالمان ذوفنون		دوستی با غزنوی چون آب و روغن گفته‌اند
ایمنی را و تندرستی را		آدمی شکر کرد نتواند		در جهان این دو نعمت است بزرگ		داند آن کس که نیک و بد داند
کهتر و مهتر و وضیع و شریف		همه سرگشته‌اند و رنجورند		دوستان گر به دوستان نرسند		اندرین روزگار معذورند
یکی و پنج و سی وز بیست نیمی		وگر قدرت بود فرسنگکی چند		چو زین بگذشت و ما و مطرب و می		گناه از بنده و عفو از خداوند
بیخ دو غماز برانداختند		اصل بشد فرع چه تن می‌زند		اسعد بندار به دوزخ رسید		مخلص غزال چه فن می‌زند
ترا هجا نکند انوری معاذالله		نه او که از شعرا کس ترا هجا نکند		نه از بزرگی تو زانک از معایب تو		چه جای هجو که اندیشه هم کرانکند
پس دریده بریده پیشی چند		که ندیمان حضرت شاهند		از چپ و راست خلق می‌رانند		که کسی چند پاره در راهند
چه خیر باشد در خیل و لشکری که درو		نجیب مشرف و عارض فرید لنگ بود		شکست پای یکی زود تا نه دیر رسد		خبر که دست دگر نیز زیر سنگ بود
کسی را که بد مست باشد، قفا		چنان کن به سیلی که نیلی بود		که پیران هشیار دل گفته‌اند		که درمان بدمست سیلی بود
گفتم ترا مدیح دریغا مدیح من		خود کرده‌ام ندارد باکرد خویش سود		چون احتلام بود مرا مدح گفتنت		بیدار گشتم آب نه درجای خویش بود
ای خاک درت سرمه شده چشم ولی را		از بسکه کف پای تو بر خاک در آید		بر درگه تو بند به پایست به خدمت		دستوری او چیست رود یا که درآید
بنده گر درهنر عطارد نیست		ای به رامش قوی تر از ناهید		هر زمان از کدام زهره و دل		بار خواهد به مجلس خورشید
اگر انوری خواهد از روزگار		که یک لحظه بی‌زا زحمت زید		مگس را پدید آورد روزگار		که تا بر سر را رحمت رید
با خار قناعت ار بسازی یکبار		از هر قدمی برویدت صد گلزار		با خارکشان نشین که اندر دو سه روز		صد برگ بساخت گل ز یک دستهٔ خار
آ زاده گر کریم نیابد ورا چه عجب		گر زی خسیس طبع گراید به اضطرار		سوی سگان گراید از بهر قوت را		شیری که گور و غرم نیابد به مرغزار
من و سه شاعر و شش درزی و چهار دبیر		اسیر و خوار بماندیم در کف دو سوار		دبیر و درزی و شاعر چگونه جنگ کنند		اگر چه چارده باشند وگر چهار هزار
بردم به کدوی تر بدو حاجت		انگشت نهاد پیش من بر سر		گفتا به گدوی خشک من گر هست		اندر همه باغ من کدویی تر
اندرین دور بی‌کرانه که هست		آخر کار هوشیاران شکر		نعمتی کان به شکر ارزد چیست		پس مه اندیش هم مصحف شکر
به خدایی که از مشیت او		رنج رنجور و شادی مسرور		که مرا در همه جهان جانیست		وان ز حرمان خدمتت رنجور
اثر خشمش از نوش پدید آرد نیش		نظر لطفش از سیر برون آرد شیر		از یکی دو کند آنگه که به کف گیرد تیغ		وز دویی یک کند آنگه که بیندازد تیر
آزرده رفت مانا تاج‌الزمان ز ما		زیرا که وقت رفتن رفتم نگفت نیز		اسراف از او طمع نتوان داشت شرط نیست		لفظش درست و مرد حکیمست و در عزیز
روزم از روز بهتر است اکنون		از مراعات شمس دین فیروز		جاودان از فلک خطابش این		کی بر اعدا و اولیا پیروز
چهار چیز همی خواهم از خدای ترا		بگویم ار تو بگویی که آن چهار چه چیز		به پات اندر خار و به دستت اندر مار		به ریشت اندر هار و به سبلت اندر تیز
دی از کسان خواجه بکردم یکی سؤال		گفتم به خوان خواجه نشینند چند کس		گفتا به خوان خواجه نشیند دو کس مدام		از مهتران فرشته و از کهتران مگس
صاحبا به هر رهی یک قدری می بفرست		نه از آن می که بود در خور پیمانه وطاس		زان می بی‌شر و بی‌شور که بی‌سیمان را		ساغر او کف دستست وصراحی کریاس
خواهی که بهین کار جهان کار تو باشد		زین هردو یکی کار کن از هر چه کنی بس		یا فایده ده آنچ بدانی دگری را		یا فایده گیر آنچ ندانی ز دگر کس
سر زلفت به جز دست تو حیفست		لب لعلت به بوس جز تو افسوس		سر زلف تو باری هم تو می‌کش		لب لعل تو باری هم تو می‌بوس
بودن اندر عذاب چون جرجیس		یات شدن در جحیم چون ابلیس		بهترست از سؤال کردن و طمع		وایستادن به پیش مرد خسیس
شب سیاه به تاریکی ار نشینم به		که از چراغ لئیمان به من رسد تابش		جگر بر آتش حرمان کباب اولیتر		که از سقایهٔ دونان کنند سیر آبش
به خدایی که کرد گردون را		کلبهٔ قدرت الهی خویش		که ندیدم ز کارداری خویش		هیچ سودی مگر تباهی خویش
هر بلایی کز آسمان آید		گرچه بر دیگری قضا باشد		بر زمین نارسیده می‌گوید		خانهٔ انوری کجا باشد
مار نون نکاح چو بزدت		ای به حری و رادمری طاق		هان و هان تا ز کس طلب نکنی		هیچ تریاق به ز طای طلاق
جامهٔ ازرق همی پوشی و نزدیک تو نه		از حلال کسب تا نان گدایی هیچ فرق		چون الف کم کردی از ازرق تو یعنی راستی		حاصلی نامد از آن ازرق ترا الا که زرق
ایا رادی که اندر ناف آهو		ز بوی خلق تو خون می‌شود مشک		ترا دستیست چون دریا گشاده		چرا بر من فروبستی چنین خشک
منعمی بر پیر دهقانی گذشت اندر دهی		نان جو می‌خورد و پیشش پاره‌ای بز موی و دوک		گفتش ای مسکین نگر با آنچنان روزی و عیش		پیر دهقان گفت من لذاتنا این الملوک
خاطری چون آتشم هست و زبانی همچو آب		فکرتی تیز و ذکایی رام و طبعی بی‌خلل		ای دریغا نیست ممدوحی سزاوار مدیح		وی دریغا نیست معشوقی سزاوار غزل
اوحدالدین انوری ای من مرید طبع تو		وی هوای عشق و مهر تو مراد طبع من		هم ببینم دولت وصل تو اندر ربع خویش		گر محل دولت و اقبال گردد ربع من
خداوندا به فر دولت تو		اگر کبک ضعیفم بازگردم		به دیدار تو هستم آرزومند		درآیم یا هم از در بازگردم
نرسد گرد سر فراز همی		خواجه در خدمت تو دستارم		از گریبان من نداری دست		تا دگر دامنی به دست آرم
امید و بیم دهد خلق را مسخر خویش		بدین دو خویشتن از خلق بازپس دارم		مرا چو در دل از این هر دو هیچ نیست ازو		هزار ناکس پیشم گرش به کس دارم
اگر بیایی و من بنده را دهی تشریف		نه درخور تو ولیکن خرابه‌ای دارم		وگر هوای شراب مروقت باشد		چو اعتقاد تو صافی قرابه‌ای دارم
جایی که من نشینم بیکار کی نشینم		یا خطکی نویسم یا بیتکی تراشم		خطی نه سخت نیکو زیبا خطی به لابه		زین شعرکی نه نیکو بل شعرکی بهاشم
شود زیادت شادی و غم شود نقصان		چو شکر و صبر کنی در میان شادی و غم		ز شکر گردد نعمت بر اهل نعمت بیش		به صبر گردد محنت بر اهل محنت کم
به خدایی که زنده و باقیست		که من امروز طالب مرگم		باورم دار این حدیث ازآنک		صعب رنجور و نیک بی‌برگم
به خدایی که در موجودات		جز به امرش نمی‌شود منظوم		که بماندم چو قالبی بی‌روح		تا ز دیدار تو شدم محروم
کارها را طلب مکن غایت		تا نمانی ز کار دل محروم		زیرکان این مثل نکو زده‌اند		طلب‌الغایه ای برادر شوم
ای غلامت چو شاد بخت فلک		ما غلامان خاص و عام توایم		تا که در خانهٔ فلک باشیم		همه در خانهٔ غلام توایم
خداوندا همی خواهم که از دل		ترا تا عمر باشد من ستایم		ولیکن این دم از جور زمانه		برنجید این دل انده نمایم
علم آصف گنج قارون صبر ایوب رسول		یاد کرد اندر کتاب این هر سه لقمان حکیم		هرکه بازد عاشقی با این سه چیز ای نیکنام		لام او هرگز نبیند روی ضاد و روی میم
بزرگا گر خطایی کرده آمد		مگیر از من اگر باشد بزرگ آن		خطای بندگان باید به هر حال		که تا پیدا شود عفو بزرگان
چو غزنینی به محشر زنده گردد		بسنجد طاعتش ایزد به میزان		کم آید طاعتش گوید خدایا		ترازو چشمه دارد سر بگردان
ما را برون ز حکمت یونانیان چو هست		تقلید مکیان و قیاسات کوفیان		نان حلال کسب خوریم از طریق علم		ادرار چون خوریم چو جهال صوفیان
ایا خورشید و مه در پیش رایت تیره و تاری		به روز و شب گهی خورشید و ماهم ثقبهٔ روزن		پس ای سردی و تاریکی که در من هست بازم خر		ازین سردی و تاریکی به اندک پنبه و روغن
من از تاثیر این گردنده گردون		بر این ساکن نیم یک لحظه ساکن		مرا گویی جهان اینست خوش باش		همی کوشم که خوش باشم ولیکن
چهار چیز ز ارکان بارگاه تو باد		مخالف تو کزو هست عیش تو شیرین		دو نیمه تن چو ستون و دریده دل چو شرج		چو میخ کوفته سر چون طناب راه‌نشین
پارگکی کاه و نبیذم فرست		رنج دل شاعر سلطان بکاه		شکر چو شکر کنم از بهر می		منت چون کوه بدارم ز کاه
هست در دیدهٔ من خوب‌تر از روی سپید		روی حرفی که به نوک قلمت گشته سیاه		عزم من بنده چنانست که تا آخر عمر		دارم از بهر شرف خط شریف تو نگاه
چند مهتاب بر تو پیماید		این و آن در بهای روی چو ماه		ای دریغ آن بر چو سیم سپید		که فروشی همی به سیم سیاه
چاکر ز روی عجز سؤالی همی کند		از روی مهتری سخنم را جواب ده		مهمان رسیده باده ندارم ز مکرمت		با چون خودی نمای مرا یا شراب ده
شب تاریک و باد سرد و ابر تند و بارنده		غلاما خیز و آتش کن که هیزم داری افکنده		اگر از دود و آن آتش ترا مهمان فراز آید		تو از مال من آزادی که مهمان بهتر از بنده
به نزدیک خواجه بدم چند روز		بلا نفع دنیا و لا آخره		دگرباره رفتم به نزدیک او		فتلک اذا کرة خاسره
ای رخ و فرزین نهاده چرخ را در حل و عقد		جز تو کس را اطلاعی نیست بر اسرار او		چون رخ شطرنج پیش خدمت آمد انوری		می‌دهش چندان که چون فرزین شود رفتار او
ندارد مجلس ما بی‌تو نوری		اگرچه نیست مجلس درخور تو		چه فرمایی چه گویی مصلحت چیست		تو آیی نزد ما یا ما بر تو
چنان زندگانی کن ای نیک‌رای		به وقتی که اقبال دادت خدای		که خایند از بهرت انگشت دست		گرت بر زمین آمد انگشت پای
بر آفتاب حوادث بسوزم اولیتر		که به هر سایه بود بر سرم سپاس همای		از این سپس من و کنجی و خانهٔ تاریک		که سرد شد دلم بر هوای باغ و سرای
یارب بده مرا به دل نعمتی که بود		خرسندی حقیقت و پاکیزه توشه‌ای		امنی و صحتی و پسندیده طاعتی		نانی و حرفه‌ای و نشستن به گوشه‌ای
سرخس از جور بی‌آبی و آبی		دریغا روی دارد در خرابی		ز بی‌آبی خلاصش دادی اما		خداوندا خلاصش ده ز آبی
آن چیست کز آن طبق همی تابد		چون عاج به زیر شعر عنابی		ساقش به مثل چو ساعد حورا		دستش به مثال پای مرغابی
نکنم خواجه را به شعر هجا		لیک برخوانم آیتی ز نبی		ان قارون کان من موسی		خواجه آنست کاید از پی فی
شها چون پیل و فرزین شه پرستم		نه چون اسبست کارم رخ‌پرستی		رهی آمد چو رخ پیشت پیاده		چو فرزین می‌رود اکنون ز مستی
به خدایی که ذات بی‌چونش		از همه عیبها بریست بری		که مرا باز ماندن از خدمت		در همه کیشها خریست خری
خداوندا همی دانم که چیزی نیست در دستت		گرم چیزی ندادستی بدین تقصیر معذوری		ولیکن گر کسی پرسد چه دادستت روا داری		که گویم عشوه اول روز و آخر روز دستوری
خون خواجه کعبه است و نان او بیت‌الحرام		نیک بنگر تا به کعبه جز به رنج تن رسی		بر نبشته برکنار نان او خطی سیاه		لم تکونوا بالغیه الا بشق الا نفس
صبر کن تا زمانه خو نشوی		پیشه کن گاه گاه نیکیکی		نرد عمر تو خوش زمانه ببرد		ندبی زو و از تو سیکیکی
چون ترا روزگار داد به داد		تو چرا داد خویش نستانی		تا توانی به گرد شادی گرد		کایدت گاه آنکه نتوانی
گمان مبر که ز بی‌عیبی عمادست آن		که هجو او نکنم یا ز عجز و کم سخنی		مدیح گفت هجا کرده من بسم به عماد		برای من که هجا را بود هجا نکنی
مرا پیام فرستی همی که پرسش تو		چو چشم دارم بر من سلام چون نکنی		کشند پای به دامن درون بلی شعرا		چو دست بخششت از آستین برون نکنی
دوش مهمان خواجه‌ای بودم		اینت نامردمی و اینت سگی		دوش تا روز هردو نغنودیم		او ز سیری و من ز گرسنگی
تو وزیری و منت مدحت گوی		دست من بی‌عطا روا بینی		شو وزارت به من سپار و مرا		مدحتی گوی تا عطا بینی
جهان را دلم گفت لطفی کن آخر		دلت سیر ناید ز چندین سفیهی		جهان گفت از من لطافت نیاید		سدید فقیهی سدید فقیهی
بزرگوارا با آنکه معرضم ز سخن		چنانکه باز ندانم کنون زردف روی		هنوز با همه اعراض من چو درنگری		سخن چنانکه چنان به بود ز من شنوی
در کف خشم و شهوت و خور و خواب		این چنین عاجز و زبون که تویی		خویشتن آدمی همی شمری		برو ای خر فراخ کون که تویی
گفتم که به پایان رسد این درد و عنا		دستی بزند به شادمانی دل ما		دل گفت کدام صبر ما را و چه کام		ور غم سختست شادکامی ز کجا
پیوسته حدیث من به گوشت بادا		قوتم ز لب شکر فروشت بادا		بی‌من چو شراب ناب گیری در دست		شرمت بادا ولیک نوشت بادا
نه صبر به گوشه‌ای نشاند ما را		نه عقل به کام دل رساند ما را		چون یار ز پیش می‌براند ما را		کو مرگ که زین باز رهاند ما را
آورد زری عماد رازی بچه را		تا بنماید عمود رازی بچه را		رازی بچه هر شبی عمادالدین را		بردار کند چنان که غازی بچه را
ای هجر مگر نهایتی نیست ترا		وی وعدهٔ وصل غایتی نیست ترا		ای عشق مرا به صد هزاران زاری		کشتی و جز این کفایتی نیست ترا
این دل چو شب جوانی و راحت و تاب		از روی سپیده‌دم برافکند نقاب		بیدار شو این باقی شب را دریاب		ای بس که بجویی و نیابیش به خواب
هم طبع ملول گشت از آن شعر چو آب		هم رغبت از آن شراب چون آتش ناب		ای دل تو عنان ز شاهدان نیز بتاب		کاریست ورای شاهد و شعر و شراب
زان روی که روز وصل آن در خوشاب		در خواب شبی بر آتشم ریزد آب		با دل همه روزم این سؤالست و جواب		کاخر شبی آن روز ببینم در خواب
آن شد که به نزدیک من ای در خوشاب		دشنام ترا طال بقا بود جواب		جانا پس از این نبینی این نیز به خواب		بر آتش من زد سخن سرد تو آب
بوطالب نعمه ای سپهرت طالب		بر تابش آفتاب رایت غالب		در دور زمانه یادگاری نگذاشت		بهتر ز تو گوهری علی بوطالب
هرچند که بر جزو بود کل غالب		باشد همه جزو کل خود را طالب		جزویست که کل خویش را ماند راست		بوطالب نعمه از علی بوطالب
ای گوهر تو بر آفرینش غالب		چون رحمت ایزد همه خلقت طالب		از جملهٔ اولاد نبی چون تو کراست		فرزند تو و هر دو علی بوطالب
بس شب که به روز بردم اندر طلبت		بس روز طرب که دیدم از وصل لبت		رفتی و کنون روز و شب این می‌گویم		کای روز وصال یار خوش باد شبت
دل باز چو بر دام غم عشق آویخت		صبر آمد و گفت خون غم خواهم ریخت		بس برنامد که دامن اندر دندان		از دست غم آخر به تک پای گریخت
ای گشته ضمیر چون بهشت از یادت		انگیخته دولت جهان دل شادت		ای روز جهان مبارک از دولت تو		روز نو و سال نو مبارک بادت
همواره چو بخت خود جوانی بادت		چون دولت خویش کامرانی بادت		ای مایهٔ زندگانی از نعمت تو		این شربت آب زندگانی بادت
با بخل بود به غایتی پیوندت		کز قوت حکایتی کند خرسندت		وینک ز بلای بخل تو ده سالست		تا نشخور شیر می‌کند فرزندت
ای سغبهٔ آنانکه نمی‌جویندت		شهری و دهی ز دور می‌بویندت		نوبت چو به ما رسید توسن گشتی		ای آن و از آن بتر که می‌گویندت
سیاره به خدمت سپرد خاک درت		خورشید که باشد که بود تاج سرت		شد هر دو جهان به بندگی تو مقر		چونان که به بندگی جد و پدرت
در وصل تو عزم دل من روز نخست		آن بود که عمر با تو بگذارم چست		کی دانستم که بعد از آن عزم درست		آن روز به خواب شب همی باید جست
آتش به سفال برنهادی ز نخست		پس با خاکم به در برون رفتی چست		با این همه باد کبر کاندر سر تست		از آب سبو کی آیدم با تو درست
دستم که به گوهر قناعت پیوست		پر بود و نبود آز را بر وی دست		با دست طمع مگر شبی عهدی بست		روز دگرش غیرت همت بشکست
جدت ورق زمانه از جور بشست		عدل پدرت سلسلها کرد درست		ای بر تو قبای جاهشان آمد چست		هان تا چه کنی که نوبت دولت تست
هجری که به روز غم مبادا دل و دست		بر دامن دل که گرد ننشست نشست		وصلی که چو دل به دست بودی پیوست		دردا که ازو درد دلی ماند به دست
جانا به تن شکسته و عزم درست		عمریست که دل در طلب صحبت تست		وامروز که نومید شد از وصل تو چست		در صبر زد آن دست کز امید بشست
ای شاه ز قدرتی که در بازوی تست		تیر تو به ناوک قضا ماند چست		ورنه که نشاند این چنین چابک و چست		پیکان دوم بر سر سوفار نخست
با موزه به آب در دویدی به نخست		تا خرمن من به باد بردادی چست		چون تیز شد آتش دلم گشتی سست		خاکش بر سر که او نه خاک در تست
کار تنم از دست دلم رفت ز دست		بیچاره دلم به ماتم جان بنشست		جان دل ز جهان بربد و رخت اندر بست		سازم همه این بود که در کار شکست
دل در خم آن زلف معنبر بنشست		جان گفت که دل رفت وزین غمکده رست		من هم پی دل روم به هر حال که هست		مسکین چو به لب رسید پایش بشکست
بوطالب نعمه ای گشاده‌دل و دست		با دست و دلت بحر و فلک ناقص و پست		هر زیور کان خدای بر جد تو بست		جز نام پیمبری دگر جمله‌ت هست
ای صبر ز دست دل معشوقه‌پرست		این بار به دامن تو خواهم زد دست		کو باز مرا بر آتش دل بنشاند		واندر سر زلف یار ساکن بنشست
دی می‌شد و از شکوفه شاخی در دست		گفتم به شکوفه وعده بود این آن هست		برگشت و به طعنه گفت ای عشوه‌پرست		نشنیدی که هرچه بشکفت نه بست
از حادثه‌ای که هرچه زو گویم هست		هرچند که بشکست مرا هیچ نبست		گفتند شکسته‌ای به دست آور دست		آورده‌ام آن شکسته لیکن هم دست
دی با تو چنان شدم به یک خاست و نشست		کز من اثری نماند جز باد به دست		از شرم بمیرم ار بپرسی فردا		کان دلشده زنده هست گویند که هست
گفتند که شعر تو ملک داشت به دست		گفتم عجبا و جای این معنی هست		او فرع و چنان دلیر در بحر نشست		من اصل و به بیم در ز جیحون پیوست
ای عهد تو عید کامرانی پیوست		افتاد بهار پیش بزم تو ز دست		زیبنده‌تر از مجلس تو دست بهار		بر گردن عید هیچ پیرایه نبست
گفتند که گل چمن به یکبار آراست		برخاست و کلید باغ و کاشانه بخواست		گل گفت که با او نبود کارم راست		دانی چه گلابخانه را راه کجاست
در کوی تو هیچ کار من ناشده راست		ایام به کین خواستن من برخاست		واخر به دلت گذر کند چون بروم		کان دلشده کی رفت و چگونه‌ست و کجاست
عدل تو زمانه را نگهدار بس است		تایید تو دین و ملک را یار بس است		چون کار جهان کلک تو می‌دارد راست		تا هست جهان کلک تو بر کار بس است
دل بر سر عهد استوار خویش است		جان در غم تو بر سر کار خویش است		از دل هوس هر دو جهانم برخاست		الا غم تو که بر قرار خویش است
عشقی که همه عمر بماند این است		دردی که ز من جان بستاند این است		کاری که کسش چاره نداند این است		وان شب که به روزم نرساند این است
از تو طمعم یکی صراحی باده است		زیرا که مرا حریفکی افتاده است		چون مست شود مرا بخواهد دادن		زیرا که مرا وعده به مستی داده است
ای شاه جهان ملک جهان حسب تراست		وز دولت و اقبال شهی کسب تراست		امروز به یک حمله هزار اسب بگیر		فردا خوارزم و صدهزار اسب تراست
در سایهٔ آن زلف مشوش که تراست		ای بس دل سرگشتهٔ غمکش که تراست		می‌بر دل و می ده غم و فارغ می‌رو		دور از دل من زهی دل خوش که تراست
دوشینه شب ارچه جانم از رنج بکاست		چون تو به عیادت آمدی رنج رواست		بربوی عیادت تو امشب همه شب		ز ایزد به دعا درد همی خواهم خواست
کون خر ملک ریش گاو افتادست		چون استر بد لایق داو افتادست		در صدر وزارتت که در عشق زرست		چون از پس را عمرو واو افتادست
تا حادثه قصد آل عمران کردست		کس نیست که او حدیث احسان کردست		احسان ز کسان بوالحسن بود مگر		کو همچو کسانش روی پنهان کردست
زلف تو از آن دم که دلم بربودست		از زیر کله روی به کس ننمودست		مانا به حکایت از لبت بشنودست		کز جملهٔ عاشقان چشمت بودست
شاها به خدایی که ترا بگزیدست		گر ملک چو تو خدایگانی دیدست		الا تو که بودست که صد باره جهان		روزان بگرفتست و شبان بخشیدست
آن چهره که هرکه وصف او بشنیدست		بر چهرهٔ آفتاب و مه خندیدست		ماه نو عید دیده‌ام دوش بدو		بر ماه تمام کس مه نو دیدست
فرمان تو بر جهان قضای دگرست		کلک تو گره‌گشای بند قدرست		هر نامه که در نظم امور بشرست		توقیع برو ابوالمعالی عمرست
چون حسن تو رنج من به عالم سمرست		کارم چو سر زلف تو زیر و زبرست		دیدم ز غمت بسی جفاها لیکن		نادیدن تو ز هرچه دیدم بترست
در هر طرفی اگرچه یاری دگرست		واندر هر گوشه غمگساری دگرست		در سر ز غمت مرا خماری دگرست		معشوقه تویی و عشق کاری دگرست
دیدار تو در جهان جهانی دگرست		رخسار تو ماه آسمانی دگرست		گر جان بشود رواست اندر غم تو		ما را غم تو به نقد جانی دگرست
با رای تو صبح ملک بی‌گه خیزست		با عزم تو آب تیغ فتح آمیزست		چون خواجه توان گفت کسی را که به حکم		جمشید نشان و کیقباد انگیزست
دل در هوس شراب گلرنگ خوشست		با بربط و با نای و دف و چنگ خوشست		روزی ز کس فراخ نیکو نبود		روزی فراخم از در تنگ خوشست
آن چیست که مقصود جهانی آنست		آن طرفه که از جهانیان پنهانست		در دانش عقل و جان و تن حیرانست		آن به که چنان بود که بتوان دانست
با دل گفتم چو یار بی فرمانست		این صبر هوس پختن بی‌پایانست		دل گفت نفس مزن که تدبیر آنست		هم پختن این هوس که نتوان دانست
با آنکه دلم در غم هجرت خونست		شادی به غم توام ز غم افزونست		اندیشه کنم هر شب و گویم یارب		هجرانش چنین است وصالش چونست
پایی که ز بند عالمی بیرونست		پالود به خون و زین غمم دل خونست		ای تاج سر زمانه آخر کم ازین		کای دست خوش زمانه پایت چونست
گر شرح نمی‌دهم که حالم چونست		یا از تو مرا چه درد روزافزونست		پیداست چو روز نزد هرکس که مرا		با این لب خندان چه دل پر خونست
تا دست امید ما شکستیم ز دوست		زیر لگد فراق پستیم ز دوست		دشمن به دعای شب چرا برخیزد		چون ما به چنین روز نشستیم ز دوست
هردم ز تو گر تازه غمی باید هست		در دور فلک نو ستمی باید هست		در عشق تو گرچه ایچ می‌باید هست		این بس نبود کانچ نمی‌باید هست
تا خرمن آز را دلت پیمانه‌ست		نزدیک تو جز حدیث نان افسانه‌ست		خوش‌باش که یک نیمه مرا در خانه‌ست		در سنبلهٔ سپهر اگر یک دانه‌ست
هجران تو دوش چون به من درنگریست		بنشست و به های‌های بر من بگریست		گریان بر وصل شد که تدبیرم چیست		تا چند به جان دیگران خواهی زیست
ای شاه نجیب کفشگر دانی کیست		آنکس که ازو خزینت از مال تهیست		سیمت ز کل حبه طلب ورنه ازو		سگ داند و کفشگر که در انبان چیست
می‌آمد و از دیدهٔ ما می‌نگریست		می‌رفت و دگرباره قفا می‌نگریست		با جلوهٔ خویشتن خوشش می‌آمد		یا از سر مرحمت به ما می‌نگریست
از وصل تو بر کناره می‌باید زیست		با سینهٔ پاره پاره می‌باید زیست		بی‌دل به هزار حیله می‌باید بود		بی‌جان به هزار چاره می‌باید زیست
ای دل یارت که سر به سر کبر و منیست		بازیچهٔ غمزه‌اش پیمان شکنیست		سودای لب چنین کسی نتوان پخت		با خویشتن آی این چه بی‌خویشتنیست
بوطالب نعمه طالب نعمت نیست		زان در کرمش تکلف و منت نیست		در همت او هر دو جهان مختصرست		جز وی ز پیمبریست آن همت نیست
پایی که نه در هوای تو در گل نیست		رایی که نه رای تو برو مشکل نیست		القصه ز هرچه نام شادی دارد		در عالم عشق جز غمت حاصل نیست
پای تو اگرچه در وفا محکم نیست		در دست تو یک درد مرا مرهم نیست		با این همه از غمت گزیرم هم نیست		دل بی‌غم دار کز تو دل بی‌غم نیست
تا چند طلب کنم وفای تو که نیست		تا کی گیرم کسی به جای تو که نیست		گفتی که ترا جان و جهان جز من نیست		ای جان جهان به خاک‌پای تو که نیست
گر درخور قدر همتم سیمی نیست		چون من به هنر کس اندر اقلیمی نیست		عیبی نبود گر فلکم سیم نداد		چونان که ز نان استدنم بیمی نیست
محنت‌زده‌ای که کلبه‌ای داشت به دشت		در نعمت و ناز دیدمش برمی‌گشت		گفتمش که گنج یافتی گفتا نه		بو طالب نعمه دی بر این دشت گذشت
گر بنده دو روز خدمتت را بگذاشت		نه نقش عیادت تو بر آب نگاشت		تقصیر از آن کرد که چشمی که بدان		بیماری چون تویی توان دید نداشت
اندوه تو چون دلم به شادی نگذاشت		آخر ز وفاش باز نتوانی داشت		هرچند ز تو به جز جفا حاصل نیست		من تخم وفاداری تو خواهم کاشت
چون آتش سودای تو جز دود نداشت		مسکین دل من امید بهبود نداشت		در جستن وصل تو بسی کوشیدم		چون بخت نبود کوششم سود نداشت
اندوه تو چون دلم به شادی انگاشت		وز بهر تو پیوند جهانی بگذاشت		گیرم ز جفاش باز نتوانی برد		دایم ز وفاش باز نتوانی داشت
عمری که تر و خشک من آن بود گذشت		وان مایه که کردمی بدان سود گذشت		افسوس که روز بی‌غمی دیر رسید		پس چون شب وصل دلبران زود گذشت
دلبر ز وفا و مهر یکسر بگذشت		تا کار دلم ز دست دلبر بگذشت		چون دید کزو قدم بر آتش دارم		بگذاشت مرا و آبم از سر بگذشت
با دل گفتم که آن بتم دوش نهفت		جان خواست ز من چون گل وصلش بشکفت		دل گفت مضایقت مکن زود بده		با او به محقری سخن نتوان گفت
با گل گفتم شکوفه در خاک بخفت		گل دیده پر آب کرد از باران گفت		آری نتوان گرفت با گیتی جفت		بنمای گلی که ریختن را نشکفت
چشمم ز غمت به هر عقیقی که بسفت		بر چهره هزارگل ز رازم بشکفت		رازی که دلم ز جان همی داشت نهفت		اشکم به زبان حال با خلق بگفت
از گردش این هفت مخالف بر هفت		هر هفت در افتیم به هفتاد آگفت		می ده که چو گل جوانیم در گل خفت		تا کی غم عالمی که چون رفتی رفت
سلطان که جهان جواد ازو بیش نیافت		آن کیست کزو فراغت خویش نیافت		در دولت او عامل اموال زکات		صد باره جهان بگشت و درویش نیافت
عیشی که نمودم از جوانی همه رفت		عهدی که خریدم از جهان دمدمه رفت		هین ای بز لنگ آفرینش بشتاب		وین سبزهٔ عاریت رها کن رمه رفت
معشوق مرا عهد من از یاد برفت		وان عهد و وفا به باد برداد و برفت		پایم به حیل ببست و آزاد برفت		آتش به من اندر زد و چون باد برفت
سلطان که جهان به عدل آراست برفت		سرو چمن ملک بپیراست برفت		چون کژ رویی بدید از دور فلک		کژ را به کژان داد و ره راست برفت
دلبر چو دلم به عشوه بربود برفت		غمهای مرا به غمزه بفزود برفت		بس دیر به دست آمد و بس زود برفت		آتش به من اندر زد و چون دود برفت
آن بت که به انصاف نکو بود برفت		حورا صفت و فرشته‌خو بود برفت		آسایش عمرم همه او داشت ببرد		آرایش جانم همه او بود برفت
حامی جهان ز جور افلاک برفت		بنیاد نظام عالم خاک برفت		آن زهر زمانه را چو تریاک برفت		او رفت و سعادت از جهان پاک برفت
آن بت که دلم به زلف چون شست گرفت		عالم به خمار نرگس مست گرفت		بس دل که کنون به قهر در پای آورد		زین تیشه که آن نگار بردست گرفت
از شعلهٔ لاله جهان نور گرفت		وز چهرهٔ گل روی زمین حور گرفت		صحرا سلب بزم ملکشه پوشید		بستان صفت مجلس دستور گرفت
چون با غم عشق تو دلم ساز گرفت		چشمم ز طلب خون دل آغاز گرفت		تو دست به خون ریختنم رنجه مدار		هجران تو این مهم به جان باز گرفت
ای دل بخر آن زلف که دستت نگرفت		جز غمزهٔ آن نرگس مستت نگرفت		می لاف زدی که صبر دستم گیرد		از پای درآمدی و دستت نگرفت
با یار مرا زور و ستم درنگرفت		زاری و فغان و لابه هم درنگرفت		از شعر ترم چو سنگ نم درنگرفت		تدبیر درم کنم که دم درنگرفت
ای روزی خصم پیش خورد حشمت		جزویست قیامت از نبرد حشمت		اندیشهٔ پل مکن که جیحون شاها		انباشته شد جمله ز گرد حشمت
تا روز به شب چو سوسنم بی‌رویت		بیدار چو نرگسم به گرد کویت		چون لاله شوم سوخته‌دل گر بنهم		مانند گل دو رویه رو بر رویت
عمری بادت کزو به رشک آید نوح		راحی به کفت کزو خجل گردد روح		شام همه شبهات به صبح آبستن		صبح همه روزهات ضامن به صبوح
عمری جگرم خورد ز بدخویی چرخ		یک روز نرفت راه دلجویی چرخ		آورد و به دست جور مریخم داد		با زهره گرفتست مرا گویی چرخ
از چرخ که کامی به مرادم ننهاد		وز بخت که بندی ز امیدم نگشاد		پیروز شه طغان تکین دادم داد		پیروز شه طغان تکین باقی باد
دادم به امید روزگاری بر باد		نابوده ز روزگار خود روزی شاد		زان می‌ترسم که روزگارم نبود		چونان که ز روزگار بستانم داد
جوهر که ز ایزدش همی نامد یاد		وز مرتبه آفتاب را بار نداد		از مرگ به یک تپانچه در خاک افتاد		احسنت ای مرگ هرگزت مرگ مباد
با هرکه زبان چرخ رازی بگشاد		چون پای نداشت پای تا سر بنهاد		زان داد سخن همی بنتوانم داد		کابستن رازهابنتواند زاد
با قدر تو آب آسمان ریخته باد		با خاک درت ستاره آمیخته باد		گر کم کند از سر تو یک موی فلک		خورشید ازو به مویی آویخته باد
در چشمهٔ تیغ بی‌کفت آب مباد		در زلف زره بی‌کنفت تاب مباد		بی‌یاد مبارک تو در دست ملوک		در آب فسرده آتش ناب مباد
هرگز دلم از وفای تو فرد مباد		یک دم ز غم تو بی‌دم سرد مباد		گر وصل تو درمان دلم خواهد کرد		پس یک نفس از درد تو بی‌درد مباد
ای شاه زمین دور زمان بی‌تو مباد		تا حشر سعود را قران بی‌تو مباد		آسایش جان ز تست جان بی‌تو مباد		مقصود جهان تویی جهان بی‌تو مباد
حسن تو مرا ز نیکوان شاهی داد		عشق تو مرا به خیره گمراهی داد		از راستی‌ام نخواهی آگاهی داد		تا چند مرا پردهٔ کژ خواهی داد
مریخ سلاح چاوشان تو برد		گوی تو زحل به پاسبانی سپرد		در ملکت تو چه بیش و کم خواهد شد		گر چاوش تو به پاسبان برگذرد
چون نیست یقین که شب چه خواهد آورد		پیشش غم ناآمده نتوانم خورد		فردا چو ندانم که چه خواهد بودن		امروز چه دانم که چه می‌باید کرد
آن نور که ملک یافت از روی تو فرد		از هیچ فلک به دست نتوان آورد		وان سایه که بر زمانه عدلت پوشید		خورشید به نور پیسه نتواند کرد
عاقل چو به حاصل جهان درنگرد		خشک و تر آسمان به یک جو نخرد		کو هرچه دهد یا که بیارد ببرد		حاشا چو سگی که قی کند خود بخورد
هر تیره شبی که ره به روزی نبرد		گردن به حساب عمر من برشمرد		با این همه ماتم فراقش دارم		گرچه به هزار گونه محنت گذرد
بوطالب نعمه آن جهانی همه مرد		هرگز غم این جهان خونخواره نخورد		هر طالب نعمت که بدو روی آورد		از نام پدر دامن حرصش پر کرد
این عمر که سرمایهٔ ملکیست نه خرد		چون بی‌خبران همی به سر باید برد		وز غبن چنین زنگیی پیش از مرگ		روزی به هزار مرگ می‌باید مرد
صد پرده شبی فلک ز من بردارد		تا روز چو شب زپرده بیرون آرد		ار دست شب و روز به شب بگریزد		هر کس که چو روز من شبی بگذارد
خود عهد کسی کسی چنین بگذارد		کاندر بد و نیک هیچ یادش نارد		جانا ز وفا روی مگردان که هنوز		خاک در تو نشان رویم دارد
گر یک شبه وصل بتم آواز آرد		یکساله فراقش فلک آغاز آرد		صد روز ارین که می‌گذارم بدهم		گر دور فلک از آن شبی باز آرد
باد سحری گذر به کویت دارد		زان بوی بنفشه‌زار مویت دارد		در پیرهن غنچه نمی‌گنجد گل		از شادی آنکه رنگ رویت دارد
گر دوست مرا به کام دشمن دارد		یا خسته دل و سوخته خرمن دارد		گو دار کزین جفا فراوان بیش است		آن منت غم که بر دل من دارد
بیننده که چشم عاقبت‌بین دارد		می خوردن و مست خفتن آیین دارد		تا جان دارم به دست برخواهم داشت		تلخی که مزاج جان شیرین دارد
نه دل ز وصال تو نشانی دارد		نه جان ز فراق تو امانی دارد		بیچاره تنم همه جهان داشت به تو		واکنون به هزار حیله جانی دارد
دل گرچه غمت ز جان نهان می‌دارد		اشکم همه خرده در میان می‌دارد		جان بی‌تو کنون فراق تن می‌طلبید		دل بی‌تو کنون ماتم جان می‌دارد
شب رایت مشک رنگ بر کیوان برد		تقدیر بدم نامه بر طوفان برد		ای روی تو روز وصل تو کشتی نوح		انصاف بده بی‌تو به سر بتوان برد؟
با آنکه غم عشق تو از من جان برد		وان جان به هزار درد بی‌درمان برد		تا دسترسی بود مرا در غم تو		انگشت به هیچ شادیی نتوان برد
دل در غم تو گر به مثل جان نبرد		سر در نارد به صبر و فرمان نبرد		زان می‌ترسم که عمر کوتاه دلم		این درد دراز را به پایان نبرد
موری که به چاه شست بازی گذرد		بی‌تو شب من بدان درازی گذرد		وان شب که مرا با تو به بازی گذرد		گویی که همی بر اسب تازی گذرد
آن کو به من سوخته خرمن نگرد		رحم آرد اگر به چشم دشمن نگرد		آنرا که به عشق رغبتی هست کجاست		تا رنجه شود نخست و در من نگرد
سی سال درخت بخت من بار آورد		چرخ این سه شبم به روی تیمار آورد		زان روی به رویم این قدر کار آورد		تا دشمنم از دوست پدیدار آورد
در عرصهٔ ملکی که کمی نپذیرد		با چند هنر کز چو منی نگزیرد		خورشید فراغتم فرو می‌میرد		بوطالب نعمه کو که دستم گیرد
روی تو که شمع لاله زو درگیرد		گل پرده ز روی با تو چون درگیرد		برخیز و به عزم گلستان موزه بخواه		تا چادر غنچه باز در سر گیرد
گر دست غم تو دامن من گیرد		کمتر غم جان بود که در من گیرد		از دوستی تو برنگردانم روی		گر روی زمین به جمله دشمن گیرد
روی تو به دلبری جهان می‌گیرد		زلف تو زره‌گری از آن می‌گیرد		جزعت به نظر زبان دل می‌بندد		لعلت به شکر طوطی جان می‌گیرد
رایت که جهان به پشت پای اندازد		از مسند و استناد او کی نازد		توپای به خاک برنه‌ای صدر جهان		تا چرخ ازو مسند ملکی سازد
خاک قدم تو تاج خورشید ارزد		یک روزه غمت به عمر جاوید ارزد		شکر ایزد را که از تو نومید شدم		وین نومیدی هزار امید ارزد
جانا غم تو به هر عطایی ارزد		وصلت به کشیدن بلایی ارزد		در تهمت تو اگر بریزندم خون		این تهمت تو به خون بهایی ارزد
رای تو که صلح روز ملک انگیزد		در حادثه‌ای چو رنگ قهر آمیزد		تعجیل حقیقی از فلک بگریزد		آرام طبیعی از زمین برخیزد
روزی که خرد سرشک رنگین ریزد		اندیشه چگونه رنگ شعر آمیزد		نور از رخ آفتاب هم بگریزد		چون سایهٔ ایزد از جهان برخیزد
تشریف هوای تو به هر جان نرسد		ملک غم تو به هر سلیمان نرسد		درمان طلبان ز درد تو محرومند		کان درد به طالبان درمان نرسد
نه مشکل روزگار حل خواهد شد		نه دور فلک همی بدل خواهد شد		زین پس من و عشق و می که این روزی دو		تا روز دو بر باد اجل خواهد شد
از عشق تو درجهان سمر خواهم شد		وز دست غمت زیر و زبر خواهم شد		وانگه زپس هزار شب بی‌خوابی		گریان گریان به خواب درخواهم شد
رای تو به هیچ رای خرسند نشد		تا بر همه خسروان خداوند نشد		رایات تو از پای‌فلک بنشیند		تا ملک خراسان چو سمرقند نشد
آخر دل من به وصل پیروز نشد		شایستهٔ صحبت دل‌افروز نشد		دردا که به عشوه روز عمرم زغمش		شب گشت و شب فراق او روز نشد
عدل تو چو سایه بر ممالک پوشد		کان ماند و بس که از کفت بخروشد		چون می‌نوشی که نوش بادت گویی		خورشید به ماه مشتری می‌نوشد
با آنکه زمانه جز بدی نسگالد		وز جور توام زمان زمان می‌نالد		از خوردن آن زهر نمی‌نالد دل		ازمنت تریاک خسان می‌نالد
زلف تو به فتنه باز بیرون آمد		آن کار که داند که کجا انجامد		آرام دهش دو روز در زیر کلاه		باشد که از این فتنه فرو آرامد
رخسار تو چون سوسن آزاد آمد		زلفین تو چون دستهٔ شمشاد آمد		برچنگ تو گویی که ز بیداد آمد		کز دست تو همچو من به فریاد آمد
تا رای تو از قدح به شمشیر آمد		گرد سپهت زبر فلک زیر آمد		نصرت به زبان تیغ تیزت می‌گفت		تا باز که از ملک جهان سیر آمد
آنی که کفت ضامن ارزاق آمد		آنی که درت قبلهٔ آفاق آمد		مقصود جهان تو بودی آخر به وجود		اول حسن علی اسحق آمد
رنجی که مرا ز هجر آن ماه آمد		گویی که همه به کام بدخواه آمد		افزون ز هزار بار گویم هرشب		هان ای اجل ار نمرده‌ای گاه آمد
چون سایه دویدم از پسش روزی چند		ور صحبت او به سایهٔ او خرسند		امروز چو آفتاب معلومم شد		کو سایه برین کار نخواهد افکند
ای دل چه کنی به عشوه خود را خرسند		پای تو فرو گلست و این پایه بلند		بالغ شده‌ای ببر زباطل پیوند		چون طفل زانگشت مزیدن تا چند
پست افکندم غم تو ای سرو بلند		شادم که مرا غمت بدین روز افکند		داد من و بیداد تو آخر تا کی		عذر من و آزار تو آخر تا چند
آن روز که جان نامهٔ عشق تو بخواند		دل دست زجان بشست و دامن بفشاند		وان صبر که خادمت بدان آسودی		آن نیز بقای عمر تو باد نماند
خوی تو ز دوستی چو دامن بفشاند		ننشست که تا به روز هجرم ننشاند		گویی که اگر چنین بمانی چه کنم		دل ماتم جان نداشت دیگر چه بماند
ای دل ز هزار دیده خون می‌راند		عشقی که ترا سلسله می‌جنباند		خوش خوش به دعای شب میفکن کارت		بنشین که به روز محنتت بنشاند
با آنکه همه کار جهان او راند		آنگه بنشین که نزد خویشت خواند		با آنکه همه ملوک نامم دانند		نامردم اگر یکی نشانم داند
چندان که مرا دلبر من رنجاند		گر هیچ کسی نداند ایزد داند		یک دم زدن از پای فرو ننشیند		تا بر سر آب و آتشم ننشاند
یکباره مرا بلایت از پای نشاند		بر یک یک مویم آب رنجوری ماند		چون سیم و زرم بر آتش تیز گداخت		وان سیم و زری که بود بر خاک فشاند
ای دیده دل آیت بلا می‌خواند		هشدار که در خونت بسی گرداند		این بار گرش موافقت خواهی کرد		من بیزارم تو دانی و دل داند
چون روز علم زد به حسامت ماند		چون یک شبه ماه شد به جامت ماند		تقدیر به عزم تیزکامت ماند		روزی به عطا دادن عامت ماند
هم ابر به دست درفشانت ماند		هم برق به تیغ جان ستانت ماند		هم رعد به کوس قهرمانت ماند		هم ژاله به باران کمانت ماند
خورشید به روشنی رایت ماند		گردون ز شرف به خاک پایت ماند		دوزخ به عتاب جان‌گزایت ماند		فردوس به عرصهٔ سرایت ماند
با روی تو از عافیت افسانه بماند		وز چشم تو عقل شوخ و دیوانه بماند		ایام زفتنهٔ‌تو در گوشه نشست		خورشید ز سایهٔ تو در خانه بماند
مسعود سعادت جهان بود نماند		فهرست سعود آسمان بود نماند		گو خواه بمان جهان کنون خواه ممان		چون آنکه ازو خلاصه آن بود نماند
ما را به جز از نیاز هیچ چیز نماند		در کیسهٔ عقل نقد تمییز نماند		گه گاه به آب دیده دل‌خوش شدمی		چندان بگریستم که آن نیز نماند
تا طارم نه سپهر آراسته‌اند		تا باغ چهار طبع پیراسته‌اند		در خار فزوده و ز گل کاسته‌اند		چتوان کردن چو این چنین خواسته‌اند
چشم و دل من که هرچه گویم هستند		در خصمی من به مشورت بنشستند		اول پایم بر درغم بشکستند		واخر دستم ز بی غمی بر بستند
یاران به جهان چشم چو گل بگشادند		هر یک دو سه روز رنگ و بویی دادند		چون راست که بر بهار دل بنهادند		ازبار یگان یگان فرو افتادند
زان پس که دل و دیده بر من سپرند		با عشق یکی شوند و آبم ببرند		صبرا به تو آیم غم کارم بخوری		ای صبر نگویی که ترا با چه خورند
بس دور که چرخ و اختران بگذراند		تا مرد وشی چو بوالحسن باز آرند		کو حیدر هاشمی و کو حاتم طی		تا ماتم مردمی و مردی دارند
در بزمگهی که مطربی کوس کند		بر تیر قضا تیر تو افسوس کند		رایات تو گر روی به بغداد نهد		دجله به در ریش زمین بوس کند
زلف تو مصاف عنبر تر شکند		لعل تو نهال شهد و شکر شکند		گل کیست که با رخ تودر باغ آید		وانگه دو سه روز خویشتن برشکند
دلدار دل مرا ز من باز افکند		وز زلف کمانم به سخن دور افکند		امروز که پی به چین زلفش بردم		برد از پس گوش خویشتن دور افکند
دلبر چو ز من قوت روان باز افکند		دل صحبت من بدان جهان باز افکند		صبر از پی دل هم شدنی بود ولیک		روزی دو سه از برای جان باز افکند
خوش خوش چو مرا دم تودر دام افکند		در دست فراق و پای ایام افکند		ای دوست بدین روز که دشمنت مباد		من سوخته دل را طمع خام افکند
گردون به خیال سیر نانت نکند		تا خون دل آرایش خوانت نکند		وانگاه دلش ز غصه خالی نشود		تا غارت جان و خان و مانت نکند
شادم به تو گر فلک حزینم نکند		وانچه از تو گمانست یقینم نکند		اکنون باری دست من و دامن تست		گر چرخ سزا در آستینم نکند
شمشیر تو با خصم تو پیمان نکند		تا ملک عراق چون خراسان نکند		اسب تو ز تاختن فرو ناساید		تا پیش در خلیفه جولان نکند
سلطان غمت بنده‌نوازی نکند		تا خواجهٔ هجر ترکتازی نکند		از والی وصل تو نشانی باید		تا شحنهٔ غم دست‌درازی نکند
گلها چو به باغ جلوه را ساز کنند		وز غنچه نخست هفته‌ای ناز کنند		چون دیده به دیدار جهان باز کنند		از شرم رخت ریختن آغاز کنند
این طایفه گر مروت آیین نکنند		زیشان نه بس اینکه بخل را دین نکنند		رفت آنکه به نظم و شعر احسان کردی		امروز همی به سحر تحسین نکنند
قومی که در این سفر مرا همراهند		از تعبیهٔ زمانه کم آگاهند		ما می‌کوشیم و آسمان می‌گوید		نقش آن باشد که نقشبندان خواهند
گردون چو نشست و خاست تو می‌بیند		با خلق همان شیوه چرا نگزیند		چون بنشینی باد سخا برخیزد		چون برخیزی گرد ستم بنشیند
چشم تو در آیینه به چشم تو نمود		بر چشم تو فتنه گشت هم چشم تو زود		چشم خوش تو چشم ترا کرد به چشم		پس آفت چشم تو هم از چشم تو بود
گفت آنکه مرا ره سلامت بنمود		کان بت نکند وفا و برگردد زود		دی آن همه گفتها یقین گشت و نبود		وامروز نداردم پشیمانی سود
دستت به سخا چون ید بیضا بنمود		از جود تو در جهان جهانی بفزود		کس چون تو سخی نه هست نه خواهد بود		گو قافیه دال شو زهی عالم جود
با دل گفتم که عشق چون روی نمود		در دامن صبر چنگ محکم کن زود		دل گفت مرا که برتو باید بخشود		گر معتمد صبر تو من خواهم بود
شبها ز غمت ستم کشم باید بود		وز محنت تو بر آتشم باید بود		پس روز دگر تا پی غم کور کنم		با این همه ناخوشی خوشم باید بود
گردون به وصال ما موافق زان بود		کین تعبیهٔ هجر در آن پنهان بود		امروز رهین شکر او نتوان بود		کان روز وصال هم شب هجران بود
دوشم ز فراق تو همه شیون بود		چشمم چو پر از خون شده پرویزن بود		بر هر مژه خونی که مرا درتن بود		چون دانهٔ نار بر سر سوزن بود
یک نیم دمم از جهان به دست آمده بود		وصلش به بهای جان به دست آمده بود		ارزانش ز دست من برون کرد فلک		افسوس که بس گران به دست آمده بود
بر عید رخت دلم چو پیروز نبود		از عید دل سوخته جز سوز نبود		گویند که چون گذشت روز عیدت		ای بی‌خبران چو عید خود روز نبود
دل درخور صحبت دل‌افروز نبود		زان بر من مستمند دلسوز نبود		زان شب که برفت و گفت خوش‌باد شبت		هرگز شب محنت مرا روز نبود
گل یک شبه شد هین که چو گستاخ شود		در پیش تو دسته دسته بر کاخ شود		خیز ای گل نوشکفته درشو به چمن		تا جامه دریده غنچه بر شاخ شود
هر کو نه به خدمت تو خرسند شود		آفاق برو حبس و زمین بند شود		وان را که به بندگی پذیری یک روز		شب را به همه حال خداوند شود
آخر غم غور از دلم دور شود		وین ماتم هجر دوستان سور شود		لشکرکش گردون چو درآید به حمل		فرماندهٔ گیتی به نشابور شود
تسلیم چو بر حادثه پیروز شود		هم حادثه یار و حیله‌آموز شود		هر سان که بود چو حالها گردانست		روزی به شب آید و شبی روز شود
آنرا که خرد مصلحت‌آموز شود		کی در غم عید و بند نوروز شود		عیدی شمرد که روز نوروز شود		هر شب به عافیت بر او روز شود
با آنکه غم از دلم برون می‌نشود		از تلخی صبر دل زبون می‌نشود		با این همه غصه سخت جانی دارد		این دیده که از سرشک خون می‌نشود
یک شب مه گردون به رخت می‌نگرید		وز اشک ز دیده خون دل می‌بارید		یک قطره از آن بر رخ زیبات چکید		وان خال بدان خوشی از آن گشت پدید
آن روز که بنده خاک خدمت بوسید		بر خدمت تو هیچ سعادت نگزید		وامروز چو رنگ و رونق خویش ندید		ابرام به خانه برد و امید برید
بیداد فلک پردهٔ رازم بدرید		تیمار جهان امیدم از جان ببرید		ای دل پس ازین کناره‌ای گیر و برو		کین کار مرا کناره‌ای نیست پدید
زان پس که وصال روی در پرده کشید		واندوه فراق پرده بر من بدرید		گفتم که مگر توانمش دید به خواب		خود خواب همی به خواب نتوانم دید
در مستی اگر ببرد خوابم شاید		می دیده ببندد ارچه دل بگشاید		بیدار ز مادران چو تو کم زاید		بخت تو نیم که هیچ خوابم ناید
جان یک نفس از درد تو می‌ناساید		وز دل نفسی بی‌تو همی برناید		یکبار دگر وصل تو درمی‌باید		وانگه پس از آن اگر نمانم شاید
یک در فلک از امید من نگشاید		یک کار من از زمانه می‌برناید		جان می‌کاهد غم تو می‌افزاید		در محنت من دگرچه می‌درباید
بس راه که پای همتم پیماید		تا مشکل یک راز فلک بگشاید		بس روز سیه که از غلط پیش آید		تا از شب شک صبح یقینی زاید
دی قهر تو گفتی که اجل می‌زاید		وامروز بقا به عدل می‌افزاید		آن قهر جهانگیر چنان می‌بایست		وان عدل جهان‌دار چنین می‌باید
زلف تو که در فتنه کنون می‌آید		از غارت جان و دل نمی‌آساید		وای از شب زلف تو که گر کار اینست		بس روز قیامت که جهان آراید
گر بنده ز آب می‌بترسد شاید		مکتوب تو هم دلیریی ننماید		آخر دو سه خدمتم از آن سو آمد		باید که یکی جواب از این سو آید
تا رای تو از قدح به شمشیر آید		گرد سپهت برین فلک زیر آید		نصرت به زبان تیغ تیزت می‌گفت		با یار که از ملک بقا سیر آید
لایق به جان شاه جهانی باید		زین جمله دهی جمله‌ستانی باید		زین طایفه امن آدمی ممکن نیست		اینها همه گرگند شبانی باید
هم توسن چرخ زیر زین را شاید		هم گوهر خورشید نگین را شاید		تا ظن نبری که آن و این را شاید		پیروز شه طغان تکین را شاید
وصل تو که از سنگ برون می‌آید		در کوکبهٔ خیال چون می‌آید		با هجر همی‌گوید ازین رنگرزی		من می‌دانم که بوی خون می‌آید
باری بنگر که چشم من چون گرید		هر شب ز شب گذشته افزون گرید		از چشم ستاره بار خون افشانم		گر چشم بود ستاره را خون گرید
با گل گفتم ابر چرا می‌گرید		ماتم‌زده نیست بر کجا می‌گرید		گل گفت اگر راست همی باید گفت		بر عمر من و عهد شما می‌گرید
گفتم ز فراق یاسمن می‌گرید		این ابر که زار بر چمن می‌گرید		گل گفت به پای خویشتن برشکنم		بر خندهٔ یک هفتهٔ من می‌گرید
شد عمر و زمانه را جوادی نرسید		وز نامهٔ آرزو سوادی نرسید		دستی که به دامن قناعت نزدیم		دردا که به دامن مرادی نرسید
گویی که میفکن دبه در پای شتر		تا من چو خران همی جهم بر آخر		گر نه زندت صلاح قواد پسر		من بر  این سخن زنم  ی پر
رای تو که آفتاب فضلست و هنر		گر یاد کند نیم شب از نیلوفر		ناکرده برو تمام رای تو گذر		از آب به خاصیت برافرازد سر
ای عشق به جز غمم رفیقی دگر آر		وی وصل غرض تویی سر از پیش برآر		وی هجر بگفته‌ای بریزم خونت		گر وقت آمد بریز و عمرم به سر آر
دی ما و می و عیش خوش و روی نگار		وامروز غم جدایی و فرقت یار		ای گردش ایام ترا هر دو یکیست		جان بر سر امروز نهم دی باز آر
در دست غمت دلم زبونست این بار		وین کار ز دست من برونست این بار		وین طرفه که با تو نرد جان می‌بازم		دست تو بهست ودست خونست این بار
دل محنت تازه چاشنی کرد آخر		سوگند هلاک جان من خورد آخر		عشقی که فرود برد جهانی به زمین		می‌جست و هم از زمین برآورد آخر
بر من شب هجر تو سرآید آخر		این صبح وصال تو برآید آخر		دستی که ز هجران تو بر سر دارم		از وصل به گردنت درآید آخر
ما با این همه غم با که گساریم آخر		وین غصه دمی با که برآریم آخر		کس نیست که با او نفسی بتوان زد		تنها همه عمر چون گذاریم آخر
ای ماه تمام برنیایی آخر		جانی که همی رخ ننمایی آخر		چون جان به لطافت و چو ماهی به جمال		جان من و ماه من کجایی آخر
دی گر بفزود عز دین عدل عمر		وز جور تهی کرد زمین عدل عمر		امروز به صد زبان جهان می‌گوید		ای عدل عمر بیا ببین عدل عمر
خورشید ز رای مقتفی دارد نور		وز دولت سنجریست گیتی معمور		وز رایت این رایت دین شد منصور		احسنت زهی خلیفه سلطان دستور
ای رای تو آفتاب و ای کلک تو تیر		وی چون تو جوان نبوده در عالم پیر		دانی همه علمها مگر غیب خدای		داری همه چیزها مگر عیب و نظیر
هستم شب و روز و روز و شب در تدبیر		تا خصم ترا چون کشم ای بدر منیر		هان تا ز قصاص من نترسی که مرا		هم گردن تیغ هست و هم گردن تیر
منصوریه هر گزت درآمد به ضمیر		کاین به درت موکب میمون وزیر		هین کو لب غنچه گو بیادست ببوس		کو دست چنار گو بیا دست بگیر
ای چرخ نفور از جفای تو نفیر		وی بخت جوان فغان از این عالم پیر		ای عمر گریزان ز توام نیست گزیر		وی دست اجل ز دست غم دستم گیر
ای دل هم از ابتدا دل از جان برگیر		وانگه به فراغت پی آن دلبر گیر		یا نی مزن این حلقه و راه اندر گیر		وین هم به مزاج آن صد دیگر گیر
از دست تو بنده داستانی شده گیر		وز مهر نشانهٔ جهانی شده گیر		دل رفت و نماند جان و تن بر خطرست		من ماندم و عشق و نیم جانی شده گیر
جز بنده رفیق و عاشق و یار مگیر		غمخوار توام عمر مرا خوار مگیر		در کار تو کارم ار به جان یابد دست		تو پای به کار برمنه کار مگیر
از آرزوی خیال تو روز دراز		در بند شبم با دل پر درد و نیاز		وز بی‌خوابی همه شب ای شمع طراز		می‌گویم کی بود که روز آید باز
ای دست تو در جفا چو زلف تو دراز		وی بی‌سببی گرفته پای از من باز		دی دست زاستین برون کرده به عهد		وامروز کشیده پای در دامن ناز
آن شد که من از عشق تو شبهای دراز		با مه گله کردمی و با پروین راز		جستم ز تو چون کبوتر از چنگل باز		رفتم نه چنان که دیگرم بینی باز
زان شب که به روز برده‌ام با تو به ناز		روز و شبم از غمت سیاهست و دراز		بس روز چنین بی‌تو به سر خواهم برد		تا با تو شبی چنان به روز آرم باز
دل شادی روز وصلت ای شمع طراز		با صد شب هجر بیش گفتست به راز		تا خود پس از این زان همه شبهای دراز		با روز وصال بی‌غمی گوید باز
گر در طلب صحبتم ای شمع طراز		دوش آبله کرد پایت از راه دراز		امشب بر من بیای تا بانگ نماز		چون آبله بردست همی باش به ناز
ای دل بخریدی دم آن شمع طراز		وی دیده حدیث گریه کردی آغاز		ای عشق کهن ناشده نو کردی دست		وی محنت ناگذشته آوردی باز
گرمابه به کام انوری بود امروز		کانجا صنمی چو مشتری بود امروز		گویند به گرمابه همین دیو بود		ما دیو ندیدیم پری بود امروز
آن دل که تو دیده‌ای فکارست هنوز		وز عشق تو با نالهٔ زارست هنوز		وان آتش دل بر سر کارست هنوز		وان آب دو دیده برقرارست هنوز
نایی بر من به خانه‌ای شورانگیز		وانگه که بیایی به هزاران پرهیز		چون بنشینی خوی بدت گوید خیز		ناآمده بهتری تو چون دولت تیز
بازار قبول گل چو شد خوش خوش تیز		گفتم که به باغ در شو ای دلبر خیز		گل گفت که آب قدمش خیره مریز		ما دست گلابگر گرفتیم و گریز
ای ماه ز سودای تو در آتش تیز		چون سوخته گشتم آبرویم بمریز		چون چرخ ستیزه‌روی با من مستیز		من در تو گریختم تو از من مگریز
پیروزشه ای خورده سپهر از تو هراس		هر ساعت و بس کرده زمین‌بوس و سپاس		زیرا که کنی به خنجر چون الماس		از هفت فلک به یک زمان چارده طاس
ماییم درین گنبد دیرینه اساس		جویندهٔ رخنه‌ای چو مور اندر طاس		آگاه نه از منزل امید و هراس		سرگشته و چشم بسته چون گاو خراس
در منزل دل غم تو می‌آید و بس		در سکنهٔ جان غم تو می‌باید و بس		تا صبح جمال فتنه‌زای تو دمید		گویی که ز شب غم تو می‌زاید و بس
روزی که کنم هجر ترا بر دل خوش		گویم چه کنم تن زنم اندر آتش		چون راست که در پای کشم دامن صبر		عشق تو گریبان دلم گیرد و کش
ماییم و دو شیشکک می روشن و خوش		یک حوضک نقل و یک تنورک آتش		باقلیککی و نانکی پنج از شش		گر فرمایی جمال ده بی‌ترکش
چون بندگی شهت نمی‌آید خوش		با ملک چو آب و دولت چون آتش		برخیز و بسیج آن جهان کن خوش خوش		اینجا علف گلخن دوزخ بمکش
ای دل تو برو به نزد جانان می‌باش		ساعت ساعت منتظر جان می‌باش		ای تن تو بیا ندیم هجران می‌باش		جان می‌کن و خون می‌خور و خندان می‌باش
ای ماه رکاب خسرو گردون رخش		وی ملک‌ستان سکندر گیتی‌بخش		در ملک خدای ملک چون بلخ تو نیست		برگرد و به بنده بخش ویرانهٔ وخش
گفتم که گهی چند نپرسم خبرش		تا بوک برون شد تکبر ز سرش		خود هست کرشمه هر زمان بیشترش		اکنون من و زاری و شفیعان درش
هر تیر جفا که داری اندر ترکش		چون سر ز وفا نمی‌کشم گردن‌کش		من دست ز آستین برون کردم و عشق		تو خوش بنشین و پای در دامن کش
دوش از کف وصل آن بت عشوه فروش		تا روز می طرب همی کردم نوش		امشب من و صد هزار فریاد و خروش		تا کی شب دیگرم بود چون شب دوش
از خاک درت ساخته‌ام مفرش خویش		بر خیره به باد داده عیش خوش خویش		بنمای به من تو آن رخ مهوش خویش		هان تا نبرم آب تو از آتش خویش
یک چند نهان از دل بی‌حاصل خویش		با صبر پناه کردم از مشکل خویش		کام دلم آن بود که سرگشته شوم		گردان گردان شدم به کام دل خویش
با خاک برابرم ز بی‌سنگی خویش		وز دل خجل از دوام دلتنگی خویش		یارب بدهم شرم ز بی‌شرمی خویش		تا باز هم ز ننگ بی‌ننگی خویش
داری ز جهان زیاده از حصهٔ خویش		در باقی کن شکایت و قصهٔ خویش		تا کی ز پی شکم به درها گردی		بنشین و بخور طعام ذاغصهٔ خویش
گل روز دو عرض می‌دهد مایهٔ خویش		زنهار میفکن تو بر آن سایهٔ خویش		او خود چو ببیند پس از آن پایهٔ خویش		در پای تو ریزد همه پیرایهٔ خویش
تا دست طمع بشستم از عالم خاک		از گرد زمانه دامنی دارم پاک		امید بقا یکی شد و بیم هلاک		چون من ز جهان برفتم از مرگ چه باک
ای جاه تو چون سماک و عالم چو سمک		یک شقه ز نوبتی جاه تو فلک		یک چند ترا رکاب بر دست ملوک		یک چند ترا غاشیه بر دوش ملک
زین رنگ برآوردن بر فور فلک		خون شد دلم و نیافتم غور فلک		در جمله گزیر نیست از جور فلک		تا رخت برون نبردی از دور فلک
در منزل آبگینه هنگام درنگ		چون بی‌تو دل شکسته را دیدم تنگ		گفتم که چگونه‌ای دلا گفت مپرس		چونانک در آبگینه اندازی سنگ
ای مسند تو قاعدهٔ دولت گل		خصمت که ز عز تست دست خوش ذل		بی‌قدر چو خار باد و کم عمر چو گل		چون آب خروشان و لگدکوب چو پل
ای گوهر تو خلاصهٔ عالم گل		باد از تو دو قوم را دو معنی حاصل		چون آب نکوخواه ترا حکم روان		چون لوله بداندیش ترا سوخته‌دل
آخر شب دوش بی‌تو ای شمع چگل		بگذشت و گذاشت در غمم خوار و خجل		تو فارغ و من به وعده تا روز سپید		در بند تو بنشسته و برخاسته دل
آمیختم از بهر تو صد رنگ و حیل		هم دست اجل قوی‌تر آمد به جدل		گر جان مرا قبول کردی به مثل		پیش از اجلش کشیدمی پیش اجل
ای چشم زمانه کرده روشن به جمال		در گوش تو برده خوشترین لفظ سؤال		رایی داری چو آفتاب اول روز		عمری بادت چو سایه‌ها بعد زوال
زین عمر به تعجیل دوان سوی زوال		دانی که جهان چه آیدم پیش خیال		دشتی آید ز درد دل میلامیل		طشتی آید ز خون دل مالامال
در هجر همی بسوزم از شرم خیال		در وصل همی بسوزم از بیم زوال		پروانهٔ شمع را همین باشد حال		در هجر نسوزد و بسوزد ز وصال
منزل دوردست و روز بی‌گاه ای دل		زین رو مکش انتظار همراه ای دل		بشتاب که منقطع فراوان هستند		زین راه دراز و روز کوتاه ای دل
ای دل طمع از وصال جانان بگسل		سررشتهٔ آرزو به دندان بگسل		زان پیش که بگسلند جان از تن تو		از بهر خدا علایق جان بگسل
پیراهن گل دریده شد بر تن گل		شلوار تو بینما چو پیراهن گل		ای خرمن کون تو به از خرمن گل		جایی که بود کون تو کون زن گل
صف زد حشم بهار پیرامن گل		ابر آمد و پر کرد ز در دامن گل		با این همه جان نماند اندر تن گل		گر تو به چمن درآیی ای خرمن گل
تاب رخ یار من نداری ای گل		جامه چه دری رنگ چه آری ای گل		سودت نکند تا که به خواری ای گل		از بار خجل فرو نیاری ای گل
آنم که ندانم نه وجود و نه عدم		دانم که ندانم نه حدوث و نه قدم		می‌دانم و مطرب و حریفی همدم		مستی و طرب فزون و هشیاری کم
دردا که فرو شد لب شادی را غم		پر گشت و نگون گشت پیمانهٔ غم		دشواری بیش گشت و آسانی کم		واین ماند ز عالم که دریغا عالم
ای گوهر تو اصل طفیل آدم		وی ذات تو معنی و عبارت عالم		تا حکم کفت نکرد روزی‌ده خلق		وز خلقت آدمی نیاورد شکم
چرخا زحلت نحس‌ترست یا بهرام		زهره‌ت غر و مشتریت مغرور به نام		تیرت ز منافقی نه پخته‌ست و نه خام		خورشید تو قحبه است و ماهت نه تمام
ای زیر همای همتت چرخ مدام		کبک از نظرت گرفته با باز آرام		اقبال تو شاهین و کبوتر ایام		سیمرغ نظیر خسرو طوطی نام
رفتم چو نبود بیش از این جای مقام		هرچند به نزدیک تو بودم آرام		کس را به جهان مباد ای سیم‌اندام		رفتن نه به اختیار و بودن نه به کام
از مشرق دست گوهر آل نظام		ده ماه تمام را طلوعست مدام		اینک بنگر که آن خداوند کرام		بفکند مه نوی ز هر ماه تمام
دل فرق نمی‌کند همی دانه ز دام		راهیش به جامعست و راهیش به جام		با این همه ما و می و معشوقه به کام		در مصطبه پخته به که در صومعه خام
هر مرحله‌ای که رخت برداشته‌ام		از خون جگر مرحله تر داشته‌ام		از تو خبر وصل مبادم هرگز		گر بی‌تو ز خویشتن خبر داشته‌ام
با یاد تو ای ریخته عشقت آبم		نشگفت اگر بود بر آتش خوابم		روی از غم چون تویی چرا برتابم		تا به ز غمت کدام شادی یابم
بختی نه کزو نصیب جز غم یابم		روزی نه که در جهان دو همدم یابم		شادی مگر از جهان برونست از آنک		هرچند که بیش جویمش کم یابم
من غره به گفتار محال تو شدم		زان روی سزای گوشمال تو شدم		وین طرفه که آزمود صد بار ترا		هم باز به عشوه در جوال تو شدم
دی کرد وداع بر جناح سفرم		تا دست فراق کرد زیر و زبرم		او می‌شد و جان نعره همی زد ز پی‌اش		آهسته ترک تاز که من بر اثرم
روزی که به حیلت به شب تیره برم		می‌گویم شکر و باز پس می‌نگرم		بنگر که ز عمر در چه خون جگرم		تا روز گذشته را غنیمت شمرم
زلف تو دلم برد و به جان در خطرم		گیرم که ز بیم پی به زلفت نبرم		باری دمی از زیر کله بیرون کن		چندان که ز دور در دل خود نگرم
سودای تو بیرون شده یکسر ز سرم		وز کوی تو ببرید خرد رهگذرم		دست طلب تو باز در کوفت درم		تا با سر کار برد بار دگرم
چون روی ندارم که به رویت نگرم		باری به سر کوی تو بر می‌گذرم		در دیده کشم ز آرزوی رخ تو		گردی که زکوی تو به دامن سپرم
ای دل ز فلک چرا نیوشی آزرم		هم بادم سرد ساز و با گریهٔ گرم		دلبر ز تو وز ناله کجا گردد نرم		آن را که هزار دیده باشد بی‌شرم
آخر ز تو چون روی به خون تر دارم		در عشق ز هیچ روی باور دارم		بردار ز روی پرده ورنه پس از این		من پرده ز روی راز دل بردارم
از غم صدف دو دیده پر در دارم		وز حادثه پوستین به گازر دارم		دردا که تهی دامنم از زر درست		وز دست شکسته آستین پر دارم
در کوی غمت هزار منزل دارم		وز دست تو پای صبر در گل دارم		در راه تو کار سخت مشکل دارم		دل نیست پدید و صد غم دل دارم
راز تو ز بیم خصم پنهان دارم		ورنه غم و محنت تو چندان دارم		گویی که ز دل نداریم دوست همی		آری ز دلت ندارم از جان دارم
نه در غم عشق یار یاری دارم		نه همنفسی نه غمگساری دارم		بس خسته نهان و آشکاری دارم		یارب چه شکسته بسته کاری دارم
ای دل ز وصال تو نشانی دارم		وی جان ز فراق تو امانی دارم		بیچاره تنم همه جهان داشت به تو		واکنون به هزار حیله جانی دارم
من با تو که عشق جاودانی دارم		یک مهر و هزار مهربانی دارم		با من صنما چو زندگانی نکنی		من بی‌تو بگو چه زندگانی دارم
نام تو نویسم ار قلم بردارم		کوی تو گذارم چو قدم بردارم		جز روی ترا نبینم ای جان جهان		در عمر خود ار دیده ز هم بردارم
در کار تو هر روز گرفتارترم		غمهای ترا به جان خریدارترم		هر روز به چشم من نکو روی‌تری		هرچند که بیش بینمت زارترم
بفروختمت سزد به جان باز خرم		ارزان بفروختم گران باز خرم		باری خواهم ز دوستان ای دلبر		تا بو که ز دشمنان ترا باز خرم
من بنده که کمتر سگ کویت باشم		این بس باشد که مدح‌گویت باشم		اقبال نیم که سال و ماه و شب و روز		واجب باشد که پیش رویت باشم
بینم دل خویش گر دهانت اندیشم		یابم تن خویش گر میانت اندیشم		یادم ناید ز سر به جان و سر تو		الا که ز خاک آستانت اندیشم
خوار و خجلم خوار و خجل باد دلم		آسیمه‌سر و پای به گل باد دلم		در دست غمم اسیری از دست دلست		چونان که منم، اسیر دل باد دلم
بر چرخ رسید از تو دم سرد دلم		بر دامن غم فشاندهٔ گرد دلم		خون دلم از دیده بپالود دلم		دردا دل فارغ تو از درد دلم
ای خورده به واجبی چو مردان غم علم		در تحت تصرف تو بیش و کم علم		در عمر دمی نازده الا دم علم		هم عالم عالمی هم عالم علم
پر شد ز شراب عشق جانا جامم		چون زلف تو برهم زده گشت ایامم		در عشق تو این بود مراد و کامم		کز جملهٔ بندگان نویسی نامم
در خدمت تست عقل و هوش و جانم		گر پیش برون روم ور از پس مانم		اقبال نیم که سال وماه و شب و روز		واجب باشد که در رکابت رانم
ای دل چو به غمهای جهان درمانم		از دیده سرشکهای خونین رانم		خود را چه دهم عشوه یقین می‌دانم		کاندر سر دل شود به آخر جانم
شبها چو ز روز وصل او یاد کنم		تا روز هزار گونه فریاد کنم		ترسم که شب اجل امانم ندهد		تا باز به روز وصل دل شاد کنم
بازیچهٔ دور آسمانم چه کنم		سرگشتهٔ گردش جهانم چه کنم		از هرچه همی کنم پشیمان گردم		آیا چه کنم تا که بدانم چه کنم
چون حرب کنم هیج محابا نکنم		چون عفو کنم هیچ مدارا نکنم		من سایهٔ یزدانم و نیکو نبود		گر قدرت و رحمت آشکارا نکنم
می نوش کنم ولیک مستی نکنم		الا به قدح درازدستی نکنم		دانی غرضم ز می‌پرستی چه بود؟		تا همچو تو خویشتن پرستی نکنم
کس نیست غم اندوخته‌تر زین که منم		با درد تو آموخته‌تر زین که منم		گفتی که نه‌ای به عشق درپخته هنوز		خامی چه کنی سوخته‌تر زین که منم
بر آتش هجر عمری ار بنشینم		بر خاک در تو هم به دل نگزینم		از باد همه نسیم زلفت بویم		در آب همه خیال رویت بینم
آن دیده ندارم که به خوابت بینم		یا آن رخ همچو آفتابت بینم		از شرم رخ تو در تو نتوان نگریست		می‌ریزم اشک تا در آبت بینم
من دل به کسی جز از تو آسان ندهم		چیزی که گران خریدم ارزان ندهم		صد جان بدهم در آرزوی دل خویش		وان دل که ترا خواست به صد جان ندهم
ای سایهٔ آنک ملک او هست قدیم		تا چند از این ملک چو گوزی بدونیم		یک رویه کن این کار که سهلست و سلیم		ملکست نه بازیچه، والملک عقیم
شکر ایزد را که خسرو هفت اقلیم		آن شاه مبارک قدم آن ذات کریم		از آتش فتنه بر کران شد چو خلیل		وز آب خطر به ساحل آمد چو کلیم
در موج خطر مرفهی همچو کلیم		وز آتش فتنه شاد چون ابراهیم		ای مفخر آنکه ماه کردی به دو نیم		معصومان را از آتش و آب چه بیم
چون پای همی تحفه برد هر جایم		وز پای به پای آمدنی می‌آیم		دستم شکند فلک من این را شایم		آری چو گزیز نیست باری پایم
ای عشق در آفاق بسی تاختیم		تا از دل و دلدار برانداختیم		آخر حق صحبتی که با تست مرا		بشناس و همان گیر که نشناختیم
دی یک دو قدح شراب صافی خوردیم		با همنفسی شبی به روز آوردیم		امروز چنان شد که به ناچار دو دست		در گردن درد و رنج و هجران کردیم
سبحان‌الله غمی به پایان نبریم		الا که ازو در دگری می‌نگریم		آن شد که ستاره می‌شمردیم به روز		اکنون همه روز و شب نفس می‌شمریم
با گل گفتم چون به چمن برگذریم		چون از همه باغ آرزوی تو بریم		گل گفت مرا چو نیک درمی‌نگریم		از روی بقا برابر یکدگریم
اندیشهٔ انتقام چون جزم کنیم		قهر همه دشمنان به یک عزم کنیم		با چرخ چو با آتسز اگر رزم کنیم		گردن به سم اسب چو خوارزم کنیم
ای دل چو غم نوت دهد چرخ کهن		چون کار ندیدگان مشو بی‌سر و بن		یا عشوهٔ کودکانه می‌خر به سخن		یا تن زن و عاقلانه صبری می‌کن
ماییم و صراحی و شراب روشن		مرغی دو و نان چند و زیشان دو سه تن		وز میوه و ریحان قدری سیب و سمن		برخیز و بیا چنانک دی نزد تو من
باغیست چو نوبهار از رنگ خزان		عیشی که به عمرها توان گفت از آن		یاران همه انگشت زنان گرد رزان		من در غم تو نشسته انگشت‌گزان
ای دل مگذار عمر چون بی‌خبران		ایمن منشین ز روزگار گذران		تو طاق نه‌ای با تو همان خواهد کرد		ایام که کرد و می‌کند با دگران
شخصی دارم زنده به جان دگران		عمری به هزار درد و محنت گذران		جان بر لب و دل بر اثر او نگران		دور از لب و دندان شما بی‌خبران
ای ساخته گشته از تو کار دگران		من یار غم تو و تو یار دگران		من کرده کنار پر ز خون دیده		از بهر تو و تو در کنار دگران
زلفت به رسنهاش برآورد کشان		هر جان و دلی که داشت در شهر نشان		زان پیش که دستار نگه نتوان داشت		ورز دو سه در زیر کلاهش بنشان
چون روی حیل نبود پایاب جهان		یکباره ورق بشستم از تاب جهان		گفتم چو مقیم نیست اسباب جهان		خاکش بر سر که خوش خورد آب جهان
آیا گهر وصل تو یارم سفتن		راه تو امیدوار یارم رفتن		می‌روشن و حجره خالی و موسم گل		ای گلبن نو شکفته یارم گفتن
ای دل چو نمی‌نهد سپهرت گردن		نتوان به خروش و زور بخت آوردن		بر من چه بود جز که به کف خون خوردن		دیگر چه کنم دلا چه دانم کردن
زرق است جهان تو زرق کن از هر فن		که می‌خور و که می‌کن و لوتی می‌زن		خوش خور تو جهان و یاد می‌آر از من		تا روزی چند جمله را سر کن زن
زین جور اگر گذر توان کرد بکن		در حال من ار نظر توان کرد بکن		با بنده ز روی مردمی آشتی‌ای		یکبار دگر اگر توان کرد بکن
هرچ از چو تویی نزیبد ای دوست مکن		وین خیره‌کشی گرچه ترا خوست مکن		گفتی ببرم جان تو و باکی نیست		جانا نه ز بهر جان نه نیکوست مکن
ای دل ز سر نهاد پرواز مکن		فرجام نگر حدیث آغاز مکن		خاک از سر این راز نهان باز مکن		خود را و مرا در سر این راز مکن
جانا لبم از شراب غم خشک مکن		چشمم ز سرشک هیچ دم خشک مکن		در عشق گران رکاب صبری داری		زنهار نمد زین ستم خشک مکن
هستم ز تو دلشکسته‌ای عهد شکن		وز دوستی تو با جهانی دشمن		گیرم نبود دست من و دامن تو		بتوان کردن دست من و دامن من
می‌سوز تو خرمن شکیبایی من		تا می‌نهم از غم تو خرمن خرمن		دامن به حدیث درد من باز مزن		من دانم و اشک لعل دامن دامن
در دام غم تو بسته‌ای هست چو من		وز جور تو دل‌شکسته‌ای هست چو من		برخاستگان عشق تو بسیارند		در عهد وفا نشسته‌ای هست چو من
ای گنده دهان چو شیر و چون گرگ حرون		چون خرس کریه شخص و چون خوک نگون		چون بوزنه سخره و چو کفتار زبون		چون گربه دهن دریده و چون سگ دون
چشمم ز همه جهان فرازست اکنون		وین دیده به دیدار تو بازست اکنون		گفتار همه جهان مجازست اکنون		ما را به جمال تو نیازست اکنون
بوطالب نعمت ای همه دولت و دین		در خود نگر و جمله جهان نیک ببین		کز همت و جود آفتابی و سحاب		وز رفعت و حلم آسمانی و زمین
شاها ز خزانهٔ تو ریحان و سمین		دارند نهان ذخیره درهای ثمین		کو زر که همین بر سر گنج است و همان		کو سر که همان از در تیغست و همین
شاهان ممالک تو مودود و معین		دارند خزانها نهان در ثمین		گوهر که همین بر سر گنجست و همین		باهر که همان از در تیغست و همین
گفتی چه شود کار فراقت یک‌سو		چون اشک چو شمع گرم باشم بی‌تو		آن روز ز روبهای اشکت به کجا		وان گرم سریهای چو اشکت پس کو
آن ماه که ماه نو سزد یارهٔ او		خورشید می نشاط نظارهٔ او		چون گیرد عکس از لب می‌خوارهٔ او		سر برزند از مشرق رخسارهٔ او
ای راحت آن نفس که جان زد با تو		یک داو دلم در دو جهان زد با تو		هجر تو چنین است اگر وصل بود		یارب که چو عیشها توان زد با تو
رفتم چو نماند هیچ آبم بر تو		در چشم تو خوارتر ز خاک در تو		با این همه روز و شب بر آتش باشم		زان بیم که باد بگذرد بر سر تو
دستی نه که گستاخ بکوبد در تو		پایی نه که آزاد بپوید بر تو		با ناز تو هر سری ندارد سر تو		دانی که کشد بار ترا هم خر تو
گر هیچ سعادتم رساند بر تو		جان پیش کشم مباش گو در خور تو		گاهی چو زمین بوسه دهم بر پایت		گاهی چو فلک گردم گرد سر تو
دل هرچه ز بد دید پسندید از تو		وز جمله جهان برید و نبرید از تو		گفتی که نبیند دلت از من غم هجر		دیدی که به عاقبت همان دید از تو
آن صبر که حامی منست از غم تو		مویی نبرد ز عهد نامحکم تو		وین وصل که قبله‌ایست در عالم عشق		از گمشدگان یکیست در عالم تو
دورم ز قرار و خواب از دوری تو		وز پرده برون شدم به مستوری تو		گویی که کراست برگ مهجوری من		انگشت به خود کشم به دستوری تو
جان درد تو یادگار دارد بی‌تو		اندوه تو در کنار دارد بی‌تو		با این همه من ز جان به جان آمده‌ام		جان در تن من چه کار دارد بی‌تو
دست تو که جود در سجود آید ازو		سرمایهٔ نزهت وجود آید ازو		دستارچه‌ای که یک دمش خدمت کرد		تا نیست نگشت بوی عود آید ازو
آن دل که نشان نیست مرا در بر ازو		جز درد و به درد می‌زنم بر سر ازو		بازآمد و محنتی درافکنده چو دود		هرگز نبود حرام روزی تر ازو
آن بت که به دست غم گرفتارم ازو		وز دست همی درگذرد کارم ازو		بیزار شدست از من و من زارم ازو		دل نی و هزار درد دل دارم ازو
کسری که کمان عدل او کرد به زه		حاتم که ز کان به جود بگشاد گره		رستم که به گرز خود کردی چو زره		پیروز شه از هرسه درین هریک به
چون باز کنی ز زلف پرتاب گره		احسنت کند چرخ و فلک گوید زه		بر چشم جهانیان نگارا که و مه		هر روز نکوتری و هر ساعت به
ای نحس چو مریخ و زحل بی‌گه و گاه		چون زهره غرو چو مشتری غره به جاه		چون تیر منافق نه سفید و نه سیاه		غماز چو آفتاب و نمام چو ماه
با روز رخ تو گرچه ای روت چو ماه		از روز و شب جهان نبودم آگاه		بنمود چو چشم بد فروبست این راه		شبهای فراق تو مرا روز سیاه
از بهر هلال عید آن مه ناگاه		بر بام دوید و هر طرف کرد نگاه		هرکس که بدید گفت سبحان‌الله		خورشید برآمدست و می‌جوید ماه
با من به سخن درآمد امروز پگاه		آن لاغری که دارمش از پی راه		گفتا که طمع نیست مرا باری جو		چندان که ببویم ای مسلمانان کاه
بر من در محنت و بلا باز مخواه		درد من دل دادهٔ جان باز مخواه		جانی که به عاریت دو دم یافته‌ام		چندانک دمی بینمت آن باز مخواه
ای امر تو ملک را عنان بگرفته		فتراک تو دست آسمان بگرفته		روزی بینی سپاه تازندهٔ تو		پیروز شد و ملک جهان بگرفته
ای لشکر تو روی زمین بگرفته		نام تو دیار کفر و دین بگرفته		روزی به بهانهٔ شکاری بینی		از روم کمین کرده و چین بگرفته
دی طوف چمن کرده سه چاری خورده		آهنگ حزین و پرده حزان کرده		او چون گل و سرو و گرد او عاشق‌وار		گل جامه دریده سرو حال آورده
آیا که مرا تو دست گیری یا نه		فریادرسی در این اسیری یا نه		گفتی که ترا به بندگی بپذیرم		خدمت کردم اگر پذیری یا نه
در راه فرید کاتب فرزانه		بگشاد شبی در تناسل خانه		آورده به صحرای جهان مردانه		خوارزمیکی باره و دندانه
ای فتنهٔ روزگار شب‌پوش منه		و ابدالان را غاشیه بر دوش منه		زلفی که هزار جان ازو در خطرست		از چشم بدان بترس و برگوش منه
مریخ به خنجر تو جوید فتوی		ناهید به ساغر تو پوید ماوی		زانست که می‌کند به عید اضحی		از بهر ترا آن حمل این ثور فدی
پایی که مرا نزد تو بد راهنمای		دستی که بدان خواستمت من ز خدای		آن پای مرا چنین بیفکند از دست		وآن دست مرا چنین درآورد ز پای
در مرتبه از سپهر پیش آمده‌ای		وز آدم در وجود بیش آمده‌ای		نشکفت که سلطان لقبت داد ملک		تو خود ملک از مادر خویش آمده‌ای
بر چرخ همیشه هم‌عنان رانده‌ای		بر ماه غبار موکب افشانده‌ای		آدم پدر منست و زو فخرم نیست		از تست که تو برادرم خوانده‌ای
زان شب که نشستیم به هم با طربی		کردیم فراق را به وصلت ادبی		بس روز که برخاسته‌ام با تک و تاز		در آرزوی چنان نشستی و شبی
عمزاد و عمزاد خریدند بری		عمزادگکی قدیمشان اندر پی		اینک چو دو نوبهار بین با یک دی		عمزاد همی رود دو عمزاد ز پی
دوش ارنه وقارت به زمین پیوستی		فریاد و دعایت به زمین کی بستی		ور حلم تو بر دامن او ننشستی		از زلزلهٔ سقف آسمان بشکستی
دوش از سر درد نیستی در مستی		گفتم فلکا نیست شدم گر هستی		گفت این چه علی لاست که بر ما بستی		بوطالب نعمه بر زبان ران رستی
گر دل پی یار گیردی نیکستی		یا دامن کار گیردی نیکستی		چون عمر همی دهد قرار همه کار		گر عمر قرار گیردی نیکستی
گر شعر در مراد می‌بگشادی		یا کار کسی به شعر نوری دادی		آخر به سه چار خدمتم صدر جهان		از ملک چنان یک صله بفرستادی
ای دل تو بسی که از غمش خون خوردی		چندین مخروش و باش تا چون کردی		آری شب عشق دیر بازست و سیاه		لیکن تو سپید کار زود آوردی
با دل گفتم گرد بلا می‌گردی		مغرور شدی به صبر و پی گم کردی		من نیز بدان رسن فروچاه شدم		دیدی که تو خوردی و مرا آزردی
در کفر گریزم ار تو ایمان گردی		با درد بسازم ار تو درمان گردی		چون از سر این حدیث برخاست دلم		دل برکنم از توگر مثل جان گردی
دی در چمن آن زمان که طوفی کردی		با گل گفتم کز آن شرابی خوردی		گل گفت که سهل بود گفتم که برو		چون جامه دریدی ز چه رنگ آوردی
جانا بر نور شمع دود آوردی		یعنی که خط ارچه خوش نبود آوردی		گر آتش آه ماست دیرت بگرفت		ور خط به خون ماست زود آوردی
دیروز که در سرای عالی بودی		رمزی گفتی اشارتی فرمودی		گر هست بده ورنه در آن بند مباش		انگار که از من این سخن نشنودی
گر همت من دل به جهان برنهدی		طبعم به ذخیره گنج گوهر نهدی		ور بخت بگویم قدم اندر نهدی		جود کف من جهان دیگر نهدی
هر شب بت من به وقت باد سحری		دل باز فرستدم به صاحب خبری		دل با همه بی‌رحمی و بیدادگری		آید بر من نشیند و زارگری
کویی که درو مست و بهش درگذری		زنهار به خاک او به حرمت نگری		نیکو نبود که از سر بی‌خبری		تو زلف بتان و چشم شاهان سپری
ای شب چو ز نالهای من بی‌خبری		بر خیره کنون چند کنم نوحه‌گری		ای روز سپید وقت نامد که مرا		از صحبت این شب سیه باز خری
دل سیر نگرددت ز بیدادگری		چشم آب نگیردت چو در من نگری		این طرفه که دوست‌تر ز جانت دارم		با آنکه ز صدهزار دشمن بتری
با دلبرم از زبان باد سحری		گل گفت نیایی به چمن درنگری		گفت آیم اگر تو جامه بر خود ندری		چون رنگ آری به خنده بیرون نبری
ای دل بنشین به عافیت کو داری		تا باز نیفکنی مرا در کاری		از تلخی عیش اگر ترا سیری نیست		من سیر شدم ز جان شیرین باری
مسعود قزل مست نه‌ای هشیاری		یک دم چه بود که مطربی بگذاری		زر بستانی ازارکی برداری		ما را گل و باقلی و ریواس آری
گفتی که به هر قطعه مرا هر باری		از خواجه به تازگی برآید کاری		دوران شماست ای برادر آری		ما را به سه چار و پنج خدمت داری
ای دل به غم عشق بدین دشواری		آسان آسان پرده مگر برداری		ور هست وگر نیست به کامت باری		آن دم که به کام دل یاری یاری
بر سنگ قناعت ار عیاری داری		از نیک و بد جهان کناری داری		ور با همه کس بهر خلافی که رود		در کار شوی دراز کاری داری
در بنده به دیدهٔ دگر می‌نگری		با این همه خوش دلم چو درمی‌نگری		هر روز سپس ترست کارم با تو		در من نه به چشم پیشتر می‌نگری
چون چنگ خودم به عمری ار بنوازی		هم در ساعت پردهٔ خواری سازی		آن را که چو زیر کرد گویا غم تو		چون زیر گسسته‌اش برون اندازی
چون صبح درآمد به جهان‌افروزی		معشوقه به گاه رفتن از دلسوزی		می‌گفت و گری که با من غم روزی		صبحا ز شفق چون شفقت ناموزی
بر جان منت نیست دمی دلسوزی		بر وصل توام نیست شبی پیروزی		در عشق کسی بود بدین بد روزی		وای من مستمند هجران روزی
هرکو به مواظبت بخواند چیزی		با او به همه حال بماند چیزی		آخر پس از آن، از آن به چیزی برسد		چیزی نبود هر که نداند چیزی
ای نوبت تو گذشته از چرخ بسی		بی‌نوبت تو مباد عالم نفسی		آوازهٔ نوبتت به هر کس برساد		لیکن مرساد از تو نوبت به کسی
دی درویشی به راز با همنفسی		می‌گفت کریم در جهان مانده کسی		از گوشهٔ چرخ هاتفی گفت خموش		بوطالب نعمه را بقا باد بسی
با دل گفتم که‌ای همه قلاشی		چونی و چگونه‌ای کجا می‌باشی		دل دیده پرآب کرد و گفتا که خموش		در خدمت خیل دختر جماشی
تا چند ز جان مستمند اندیشی		تا کی ز جهان پر گزند اندیشی		آنچ از تو توان شدن همین کالبدست		یک مزبله‌گو مباش چند اندیشی
ای پیش کفت جود فلک زراقی		ابنای ملوک مجلست را ساقی		من بنده ز پای می‌درآیم ز نیاز		دریاب که جز دمی ندارم باقی
ای نسبت تو هم به نبی هم به علی		عمر ابدی بادت و عز ازلی		باقی به وجود تو پس از پانصد سال		هم گوهر مصطفی و هم نام علی
کو آنکه ز غم دست به جایی زدمی		یا در طلب وصل تو رایی زدمی		بر حیله‌گری دسترسم نیز نماند		آن دولت شد که دست و پایی زدمی
گر من ز فلک شکایت کنمی		هرچ او کندی جمله حکایت کنمی		افسوس که دست من بدو می‌نرسد		ورنه شر او جمله کفایت کنمی
گر عقل عزیز را به فرمان شومی		ناریخته آبم از پی نان شومی		زین قصهٔ دیرباز چون البقره		هم با سر درس آل عمران شومی
صدرا چو تو چشم آسمان بیند نی		خورشید به پایهٔ تو بنشنید نی		آنجا که تو دامن کرم افشانی		از خاک به جز ستاره کس چیند نی
شاها چو تو مادر زمان زاید نی		بخشد چو تو هیچ شاه و بخشاید نی		تا حشر چو تیغ و تازیانه‌ات پس از این		یک ملک‌ستان و ملک‌بخش آید نی
ای چرخ جز آیت بلا خوانی نی		بر کس قلمی ز عافیت رانی نی		چیزی ندهی که باز نستانی نی		ای کوژ کبود خود جز این دانی نی
در ملک چنین که وسعتش می‌دانی		با شعر چنین که روز و شب می‌خوانی		آبم بشد از شکایت بی‌نانی		کو مجدالدین بوالحسن عمرانی
ای دل طمعم زان همه سرگردانی		نومیدی و درد بود و بی‌درمانی		این کار نه بر امید آن می‌کردم		باری تو که در میان کاری دانی
ای شاه گر آنچه می‌توانی نکنی		زین پس به جز از دریغ و آوخ نکنی		اندر رمهٔ خدای گرگ آمد گرگ		هیهات اگر توشان شبانی بکنی
ای گل گهر ژاله چو در گوش کنی		وز سایهٔ ابر ترک شب‌پوش کنی		آن کت ز چمن پار برون کرد اینجاست		امسال چه خویشتن فراموش کنی
گر در همه عمر یک نکویی بکنی		صد گونه جفا و زشت‌خویی بکنی		گویی که برغم تو چنین خواهم کرد		داری سر آنکه هرچه گویی بکنی
با بوعلی اب ارب هم بنشینی		شخصی شش جهتش زو بینی		گر دیده به دیدن رخش چار کنی		چندان که ازو بینی بینی بینی
رو رو که تو یار چو منی کم بینی		وین پس همه مرد جلد محکم بینی		من با تو وفا کردم از آن غم دیدم		با اهل جفا وفا کنی غم بینی
هر روز به نویی ای بت سلسله‌موی		جای دگری به دوستی در تک و پوی		ماهی تو و ماه را چنین باشد خوی		هر روز به منزلی دگر دارد روی
شب نیست دلا که از غمش خون نشوی		وز دیده به جای اشک بیرون نشوی		چون نیست امید آنکه بر گردد کار		ای دل پس کار خویشتن چون نشوی
گفتم که نثار جان کنم گر آیی		گفتا به رخم که باد می‌پیمایی		تو زنده به جان دگران می‌باشی		از کیسهٔ خویش چون فقع بگشایی
چون دیده فرو ریخت به رخ بینایی		وز دل اثری نماند جز رسوایی		ای جان تو چه می‌کنی کرا می‌پایی		نیکو سر و کاریست تو درمی‌بایی
ای محنت هجر بر دلم سرنایی		وی دولت وصل از درم درنایی		از بخت چو هیچ کار برمی‌ناید		ای جان ستیزه کار هم برنایی
با دل گفتم گرد بلا می‌پویی		بنشین که نه مرد عشق آن مه‌رویی		دل گفت ز خواب دیر بیدار شدی		خر جست و رسن برد کنون می‌گویی
صورت‌گر فطرت ننگارد چو تویی		دوران فلک برون نیارد چو تویی		هرچند همه جهان تو داری لیکن		ای صدر جهان جهان ندارد چو تویی
ای نامتحرک حیوانی که تویی		ای خواجهٔ رایگان گرانی که تویی		ای قاعدهٔ قحط جهانی که تویی		ای آب دریغ کاهدانی که تویی
غلامی میکنم تا زنده باشم		بمیرم، همچنانت بنده باشم		مرا دم بعد ازین امیدواری		روان گردان، به امیدی که داری
چو بشنید این سخن، بر زاری او		بتندید از پریشان کاری او		به دل در دشمنی چیزی نبودش		ولی در دوستی می‌آزمودش
دگر نوبت، چو باد نوبهاری		به عاشق برد بوی دوستداری		به هوش آمد، بنالید از خطابش		نوشت این چند بین اندر جوابش
دل عاشق بدان فکرت چو برخاست		زبان خامه را پاسخ بیاراست		رقم زد بر بیاض نامه چون زر		بدین سان نکتهای تازه و تر
چرا بر زورمندی تند گردی؟		که گر تندی نماید کند گردی		چو سنگ از آب هر سیلی چه رنجی؟		اگر مجنونی از لیلی چه رنجی؟
سمن بر تند شد از گفتن او		بجوشید از غضب خون در تن او		نوشت این نامهٔ دلسوز را باز		جوابی پر عتاب و عشوه و ناز
نخواهی گشت با وصلم هم آواز		کناری گیر و با هجران همی ساز		نخواهم در تو پیوستن بیاری		تو خواهی گریه میکن، خواه زاری
برای او چه باشی اشک ریزان؟		که باشد دایم از مهرت گریزان		اگر یارت جفا جوید وفا کن		چو با او بر نمی‌آیی، رها کن
ز چشم سوکوار اشکی چو باران		همی بارند مسکین سوکواران		شب تاریک او بیدار تا روز		همی گفت این سخن با گریه و سوز
چو گوش ماهرخ پر شد ز زاری		به جای آورد شرط دوستداری		بر آن بیچاره رحمت کرد و بخشود		چه گوید کس؟ که جای مرحمت بود
چون یاد کنم طبع طربناک ترا		و آن صورت خوب و سیرت پاک ترا		خواهم که گذر بر سر خاک تو کنم		در ساعت و بر سر کنم آن خاک ترا
گر آدمیی دور شو از دمدمها		ور گرگ نه‌ای مگر و گرد رمها		تا کی ز برای جستن آب رخی؟		از گردن خود فرو نه این مظلمها
هستیم به امید تو چون دوش امشب		برآمدنت بسته دل و هوش امشب		زان گونه که دوش در دلم بودی تو		یارب! که ببینمت در آغوش امشب
ای میل دل من به جهان سوی لبت		تنگ آمده دل ز تنگی خوی لبت		چون خال تو آخر دل ما چند خورد؟		خون دل خویشتن ز پهلوی لبت
شمع از سر خود گذشت و آزاد بسوخت		بر آتش غم خنده‌زنان شاد بسوخت		من بندهٔ شمعم، که ز بهر دل خلق		ببرید ز شیرین و چو فرهاد بسوخت
گر راست روی محرم جان سازندت		ور کژ بروی ز دل بیندازندت		در حلقهٔ عاشقان چو ابریشم چنگ		تا راست نگردی تو بننوازندت
در کارگه غیب چو نقاش نخست		جویندهٔ نقش خویشتن را می‌جست		بر لوح وجود نقشها بست و در آن		چون روشن گشت نقش آن جزو بشست
این فرع که دیدی همه از اصلی خاست		در ذات خود آن اصل نه افزود و نه کاست		زان روی دو چشم داد و یک بینی حق		تا زان دو نظر کنی یکی بینی راست
دلدار مرا در غم و اندوه بکاست		یک روز برم به مهر ننشست و نخاست		گفتنم مگر این عیب ز دل سختی اوست؟		چون میبینم جمله ز بدبختی ماست
قدش به درخت سرو می‌ماند راست		زلفش به رسن، که پای بند دل ماست		دل میل گنه دارد از آن روز که دید		کو را رسن از زلف و درخت از بالاست
با روی تو آفتاب صافی تیره است		با لعل لبت شراب صافی تیره است		تاریکی آب صافی از سیل نبود		در جنب رخ تو آب صافی تیره است
جانا، تو به حسن اگر نلافی پیداست		کندر دهنت موی شکافی پیداست		ما را دل سخت تو در آیینهٔ نرم		مانندهٔ سنگ از آب صافی پیداست
کی دست رسد بدان بلندی که تراست؟		یا فکر به آبی چونی و چندی که تراست؟		خود راز من سبک بهایی چه بود؟		در جنب چنان گران پسندی که تراست؟
جانا، سر زلف تو پراگنده چراست؟		وان حقهٔ لعل خالی از خنده چراست؟		روی تو بکندند، نگوید پدرت		در خانه، که روی پسرم کنده چراست؟
یارب، تو بدین قوت سهلی که مراست		وین کوتهی مدت مهلی که مراست		حسن عمل از من چه توقع داری؟		با عیب قدیم و ظلم و جهلی که مراست
ای دوست، کنون که بوی گل حامی ماست		زاهد بودن موجب بدنامی ماست		فصل گل و باغ تازه و صحرا خوش		بی‌بادهٔ خام بودن از خامی ماست
خال تو به هر حال پسندیدهٔ ماست		زلف تو چو حال دل غم دیدهٔ ماست		آن خال که بر چاه زنخدان داری		تر می‌دارش که مردم دیدهٔ ماست
از لعل تو کام دل و جان نتوان خواست		فاشش نتوان گفت و نهان نتوان خواست		پرسش کردی به یک زبانم شب دوش		و آن عذر کنون به صد زبان نتوان خواست
در سینه ز دست دل جگر تابیهاست		در دیده ز تاب سینه بیخوابیهاست		ای دیده، بریز خون این دل، که مرا		دیریست که با او سر بی‌آبیهاست
غافل مشو، ای دل، که نیازم با تست		پوشیده هزارگونه رازم با تست		حرمان شبی دراز و جایی خالی		زانم که حکایت درازم با تست
خالی که به شیوه پای بست لب تست		همچون دلم آشفته و مست لب تست		بسیار دلش خون مکن و روزی چند		نیکو دارش، که زیر دست لب تست
اوحد، دیدی که هرچه دیدی هیچست؟		وین هم که بگفتی و شنیدی هیچست؟		عمری به سر خویش دویدی هیچست		وین هم که به کنجی بخزیدی هیچست؟
آتش تپش از جان به تابم بردست		دود از دل خستهٔ خرابم بر دست		با این همه دود و آتش اندر دل و جان		پیش تو چنانست که آبم بردست
ای بوده مرا ز جسم و جان هیچ به دست		نابوده زبود این و آن هیچ به دست		از من طلب هیچ نمیباید کرد		زیرا که ندارم به جهان هیچ به دست
زلفت، که چو حلقهٔ کمند افتادست		از وی دل عالمی به بند افتادست		در پای تو افتاد و شکستش سر از آنک		آشفته ز بالای بلند افتادست
حسنی که تو، ای نگار، داری بردست		آن نقش چرا همی نگاری بردست؟		ساعد به سر آستین همی پوش، از آنک		تو میگیری سیاه کاری بردست
ابر آن نکند که این جلب زن کردست		ببر آن نکند که این جلب زن کردست		بنیاد مسلمانی ازو گشت خراب		گبر آن نکند که این جلب زن کردست
شاهی ز غلام خویش یاد آوردست		ما را به سلام خویش یاد آوردست		نشگفت که نام ما بلندی گیرد		ما را چو به نام خویش یاد آوردست
کس لاف غم تو، ای پریوش، نزدست		تا در دل او مهر تو آتش نزدست		از طرهٔ طیرهٔ تو مشک ختنی		عمریست که هرگز نفسی خوش نزدست
رنگی ز رخ چو لاله زارم بفرست		بویی ز دو زلف مشکبارم بفرست		چون دست نمی‌دهد که دستت بوسم		دستارچه‌ای به یاد گارم بفرست
زلف تو، اگر فزود، اگر کاست خوشست		قد تو اگر نشست، اگر خاست خوشست		پیوسته حدیث قامتت میگویم		زیراکه مرا با سخن راست خوشست
بر سبزه نشست می‌پرستان چه خوشست!		بر گل نفس هزاردستان چه خوشست!		ای گشته به اسم هوشیاری مغرور		تو کی دانی که عیش مستان چه خوشست؟
ما را تو چنین ز دل بر آری نیکست		وانگه بدو زلف خود سپاری نیکست		زلفت که به فتنه سر بر آورد چنان		او را تو چنین فرو گذاری نیکست
بر گوشهٔ چشم تو، که شوخ و شنگست		آن خال تو دانی به کدامین رنگست؟		موریست که بر کنار بادام نشست		پیداست که در لب تو شکر تنگست
دل بندهٔ بوی عنبر آمیز گلست		جان چاکر عارض دلاویز گلست		بلبل که هزار خار کن بندهٔ اوست		او نیز غلام خار سرتیز گلست
رویت، که به خوبی گل خندان منست		آرامگهش دل چو زندان منست		نیکش بگزدیدند به دندان، گر چه		گفتم که همین نیک به دندان منست
جانا، دلم از فراق رویت خونست		چشمم ز غمت چو چشمهٔ جیحونست		آن خال که بر رخت نهادست، دمی		بر روی منش نه، که ببینم چونست؟
زلفت چو شب و چهره چو روزی نیکوست		من روز و شبت ز بهر آن دارم دوست		آن کو ز رخت روز و ز زلفت شب ساخت		پیوسته نگهدار شب و روز تو اوست
مقصود ز هر حدیث و هر زمزمه اوست		سر جملهٔ هر غلغله و دمدمه اوست		گر بد بینی به وصل خود هم نرسی		ور نیک نگه کنی به خود خود همه اوست
ای آنکه ترا قوت هر بیشی هست		بنگر به دلم، که اندکش ریشی هست		درویشم و دست حاجتی داشته پیش		گر زانکه ترا فراغ درویشی هست
با ما دمش ار به مهر یکتاست بهست		سیب زنخش چو در کف ماست بهست		زین پس من و وصف قامت او، آری		چون میگوییم هم سخن راست بهست
دلدار چو در سینه دل نرم نداشت		آزرد مرا و هیچ آزرم نداشت		بی‌جرم ز من برید و در دشمن من		پیوست به مهر و ذره‌ای شرم نداشت
ای طلعت نور گسترت به در بهشت		بشکسته سرای حرمت قدر بهشت		امروز برین حوض طرب کن، که تراست		فردا لب حوض کوثر و صدر بهشت
باد سحری چو غنچه را لب بشکافت		نور رخ گل روی چو خورشید بتافت		از سایهٔ خرپشتهٔ میمون فلک		در پشته نگه کن که چه سرسبزی یافت؟
دل در غم او بکاست، می‌باید گفت		این واقعه از کجاست؟ می‌باید گفت		گفتی تو که از که این قیامت دیدی؟		از قامت او، چو راست می‌باید گفت
با یار ز نیک و بد نمی‌باید گفت		هر شب بیتی دو صد نمی‌باید گفت		او عاشق و من عاشق و این مشکلتر		کم قصهٔ او و خود نمی‌باید گفت
شد درد بر پای فلک فرسایت		تا عرضه کند سختی خود بر رایت		دارد طمع آنکه بگیری دستش		ورنه چه سگست او که بگیرد پایت؟
ای پیش تو ماه تا به ماهی همه هیچ		وین خواجگی و میری و شاهی همه هیچ		آن دمدمه و غلغل و آوازه و بانگ		با طنطنهٔ کوس الهی همه هیچ
بنمود بمن یار میان، یعنی هیچ		در پاش فگندم دل و جان، یعنی هیچ		گویند که در مدرسه تحصیلت چیست؟		فکر دهن تنگ دهان، یعنی هیچ
دل بندهٔ بند سنبل پست تو باد!		جان شیفتهٔ دو نرگس مست تو باد!		زلف طرب و طرهٔ دستار مراد		مانندهٔ دستارچه در دست تو باد!
صد را، رخت از هیچ الم زرد مباد!		بر روی تو از هیچ غمی گرد مباد!		دردیست بزرگ مرگ فرزند عزیز		بر جان عزیزت دگر این درد مباد!
شمع از دل سوزنده خبر خواهد داد		وین آتش اندرون به در خواهد داد		زین سان که زبان دراز کردست امشب		می‌بینم سر به باد بر خواهد داد
گل را، که صبا، مرغ‌صفت بال گشاد		گفتی که منجم ورق فال گشاد		چون گربهٔ بید خوانش آراسته دید		سر بر زد و بوی برد و چنگال گشاد
خورشید که خاک ازو چو زر میگردد		از شوق رخ تو دربدر میگردد		یک جرعه می‌صاف تو در صافی ریخت		شد مست و درین میان به سر می‌گردد
بر نطع تو اسب شیرکاری گردد		فرزین تو پیل کارزاری گردد		شطرنج چه بود؟ چوبکی چند، ولی		از لعل تو چون عود قماری گردد
شطرنج تو ما را به شط رنج سپرد		لجلاج لجاج با تو نتواند برد		اسبی که تو از رقعه ربودی و فشرد		از دست تو بیرون نکنندش بدو کرد
هر کس که ز کبر و عجب باری دارد		از عالم معرفت کناری دارد		و آن کو به قبول خلق خرسند شود		مشنو تو که با خدای کاری دارد
دستارچه حسنی و جمالی دارد		وز نقش و نگار خط و خالی دارد		با آن همه زر، اگر خیال تو پزد		انصاف، که بیهوده خیالی دارد
آن مه، که ز شعر زلف ذیلی دارد		همچون دل من شیفته خیلی دارد		گوید که به کشتن تو دارم میلی		المنة لله که میلی دارد!
ای ماه، غمت جامهٔ دل در خون برد		نادیده ترا رخت دل ما چون برد؟		آن خال که بر گوشهٔ چشمست ترا		خال لب خوبان به زنخ بیرون برد
گل گفت مهل، که باد بویم ببرد		چون خاک به هر برزن و کویم ببرد		با وصل من آن آب چو آتش مینوش		زان پیش که آتش آبرویم ببرد
گل شرم چمن به هیچ رویی نبرد		از لاله خجالت سر مویی نبرد		شب غنچه ازان نواله بر شاخ آویخت		تا گربهٔ بید باز بویی نبرد
ما پرتو جوهر روانیم و خرد		نی نی، که به ذات محض جانیم و خرد		چون مرگ آید فرشته گردیم و سروش		چون جسم برفت روح مانیم و خرد
خالت که به شیوه کار ده گیسو کرد		عیش از دل غمدیده من یکسو کرد		در زیر لبت سیاه کارانه نشست		تا آن لب ساده دل ترا سوسو کرد
زلف تو، که صد سینه ز دل خالی کرد		بر قامت همچون الفت دالی کرد		گفتم کشمش ببند، متواری شد		سر در کمرت نهاد و که مالی کرد
در باغ شدی، سر و سر افشانی کرد		سنبل ز نسیم تو پریشانی کرد		گل روی ترا بدید، چون سجده نکرد		مردم همه گفتند به پیشانی کرد
بر ما ستم او چه گذرها که نکرد؟		در دل غم عشقش چه اثرها که نکرد؟		با تیر غمش به هیچ سر سود نداشت		ورنه دل مسکین چه سپرها که نکرد؟
خالی که رخ تو آشکارش پرورد		لعل تو به نوش خوش گوارش پرورد		در خون لبت رفت و در آنست هنوز		با آنکه لب تو در کنارش پرورد
گل بار دگر لاف صفا خواهد زد		در عهد رخت دم از وفا خواهد زد		رویت سر برگ گل ندارد، لیکن		زلف تو بنفشه را قفا خواهد زد
خال زنخت تیر گناه اندازد		رخت دل عاشقان به راه اندازد		از غیرت خالی، که بر آن نرگس تست		بیمست که خویش را به چاه اندازد
کی ماه به حسن چون تو والا باشد؟		یا چون سخنت لل لالا باشد؟		گر زیر فلک به راستی چون بالات		گویند که هست؛ زیر بالا باشد
مشنو تو که گل بی‌سر خاری باشد		یا بادهٔ حسن بی‌خماری باشد		ناگاه برون کند سر از گنج رخت		ریشی، که هرش موی چو ماری باشد
تا کی دلم از تو در بلایی باشد؟		جانم ز غم تو در عنایی باشد؟		یک روز به زلف تو در آویزم زود		آخر سر این رشته به جایی باشد
زلف تو ز بالای تو مهجور نشد		جز در پی قامت تو، ای حور، نشد		با این همه آرزو که در سر دارد		بنگر که ز آستان تو دور نشد
لب نیست که از مراغه پر خنده نشد		آب قرقش دید و به جان بنده نشد		از مردهٔ گور او عجب می‌دارم		کز شهر برون رفت، چرا زنده نشد؟
صافی چو ترا دید روان می‌نالد		برسینه ز غم سنگ زنان می‌نالد		گفتی تو که نالیدن صافی از چیست؟		جانش به لب آمدست از آن می‌نالد
لعلت که پر از گوهر ناسفت آمد		چون طاق دو ابروی تو بی‌جفت آمد		من عشق ترا نهفته بودم در دل		چون کار به جان رسید در گفت آمد
از نوش جهان نصیب من نیش آمد		تیر اجلم بر جگر ریش آمد		کوته سفری گزیده بودم، لیکن		ز آنجا سفری دراز در پیش آمد
مه روی ترا ز مهر مه میداند		کز نور تو شب رهی بده میداند		سیب ذقنت متاز، گو اسب جمال		کان بازی را رخ تو به میداند
صدرا، دل دشمن تو در درد بماند		بدخواه تو با رنگ رخ زرد بماند		خصم تو ندیدیم که ماند بسیار		هرگز مگر این خصم که در نرد بماند
دلها همه از شرح جمالت مستند		نادیده ترا به مهر پیمان بستند		گر بگشایی دو زلف جانها بردند		ور بنمایی دو رخ ز غمها رستند
اقبال تمام پاک دینان دارند		آنان طلبند، لیک اینان دارند		خرسندی و عافیت نهانی گنجیست		وین گنج نهان گوشه نشینان دارند
از مشک سیه سه خال کت بر سمنند		نزدیک به چشم تو و دور از دهنند		از گوشهٔ چشم ار نظریشان نکنی		بر خال زنخها چه زنخها که زنند؟
گندم گونی که همچو کاهم بربود		نه مهر ز من خورد و نه خود مهر نمود		از غصهٔ ما به ارزنی باک نداشت		یک جو نظری به جانب ماش نبود
یارب! نه دلم بستهٔ غمهای تو بود؟		چشمم شب و روز غرق نمهای توبود؟		بر جرم و خطای من چه میگیری خشم؟		چون جمله به امید کرمهای تو بود
هر چیز که در دو کون جز روی تو بود		عکس تو و یا رنگ تو، یا بوی تو بود		لاف پر پیران جهان گردیده		بازیچهٔ طفلان سر کوی تو بود
گل کاب صفا بر رخ مهوش زده بود		دیدم که درو زمانه آتش زده بود		گفتم که درو چرا زدی آتش؟ گفت		یک روز بر ما نفسی خوش زده بود
شد در پی اوباش چو ننگیش نبود		در خوی و سرشت ساز و سنگیش نبود		ایشان چو شدند سیر و ترکش کردند		آمد بر من ولیک رنگیش نبود
افسوس! که در عمر درازیم نبود		خطی ز زمانهٔ مجازیم نبود		بنشاند مرا فلک به بازی در خاک		هر چند که وقت خاک بازیم نبود
از دست تو راضیم به آزردن خود		در عشق تو قانعم به خون خوردن خود		گویی که ببینم آن دو دست به نگار		مانند دو عنبرینه در گردن خود
آن خود که بود که در تو واله نشود؟		از رنج که پرسی تو؟ که او به نشود؟		عاشق شدی، از شهر برونم کردی		ترسیدی از اغیار که در ده نشود
جان از سر زلف دلپذیریت نرهد		عقل ار خطر خط خطیرت نرهد		دل گر به مثل زهرهٔ شیران دارد		از نرگس مست شیر گیرت نرهد
چون خیل غم تو در دل ریش آید		بر سینه ز درد و غصه صد نیش آید		خونریز غمت چو مرد میدان طلبد		جز دیده کسی نیست که تر پیش آید
دستارچه را دست تو در می‌باید		از چشم من و لب تو تر می‌باید		نتوان که چو دستارچه دستت بوسم		زیراکه به دستارچه زر می‌باید
زر در قدمت ریزم و حیفم ناید		تر در قدمت ریزم و حیفم ناید		گر دل طلبی، خون کنم و از ره چشم		سر در قدمت ریزم و حیفم ناید
یارب، جبروت پادشاهیت که دید؟		کنه کرم نامتناهیت که دید؟		هر چند که واصلان به بیداری و خواب		گفتند که دیدیم، کماهیت که دید؟
یاران، خرد خوار و خجل نیست پدید		آن رسم شناس آب و گل نیست پدید		در دایرهٔ عشق برون یک نقطه		می‌بینم و در عالم دل نیست پدید
ای ماه، ز پیوستن من عار مدار		پیوسته مرا به هجر بیدار مدار		بر من، که فدای تو کنم جان عزیز		خواری مپسند و این سخن خوار مدار
دشمن گرو وصل ز من برد آخر		او گشت بزرگ و من شدم خرد آخر		آورد به جان لب ترا از بوسه		دندان به رخت تیز فرو برد آخر
ماهی، که بسوخت زهره چنگش بر سر		بگریست فلک با دل تنگش بر سر		مویی که ز دست شانه در هم رفتی		گردون به غلط نهاد سنگش بر سر
دست به نگار تو مرا کشت دگر		آه! ار نشود وصل توام پشت دگر		نقشی عجبست بر دو دستت تا خود		حرف که گرفته‌ای در انگشت دگر؟
آن زلف چو نافهٔ تتاری بنگر		و آن خط چو سبزهٔ بهاری بنگر		بر گرد دهان همچو انگشتریش		زنگی بچه را سواد کاری بنگر
ای کرده مهندسانت از ساز سپهر		از برج و ستاره گشته انباز سپهر		شکل تو فگنده از فلک تشت قمر		نقش تو نهاده بر طبق راز سپهر
چون دوستی روی تو ورزم به نیاز		مگذار به دست دشمن دونم باز		گر سوختنیست جان من هم تو بسوز		ور ساختنیست کار من هم تو بساز
کردند دگر نگاربندان از ناز		در دست تو دستوانه از مشک طراز		تا کیست که خواهیش به دستان کشتن؟		یا چیست که بر دست همی گیری باز؟
گر جور کنی نیاورم دل ز تو باز		ور ناز کنی به جان پذیرم ز تو ناز		چون بنده نپیچد ز خداوندان سر		وانگاه خداوند چنان بنده نواز
بس شب که به روز بردم، ای شمع طراز		باشد که شبی روز کنم با تو به راز		شد بی‌شب زلف و روز رخسار تو باز		روزم چو شب زلف تو تاریک و دراز
رفتم بر آن شمع چگل مست امروز		گفتم که مرا با تو سری هست امروز		گفتم که ز غصه کی رهد؟ دل گفتا		حالی دلت از غصهٔ ما رست امروز
ای داده به بازی دل من، جان را نیز		عهدم ز جفا شکسته، پیمان را نیز		خواهم به تو خط بندگی دادن، لیک		ترسم به زنخ برآوری آن را نیز
در عالم کج نهاد پر پیچ و خمش		یک چیز طلب می‌کنم از بیش و کمش		یا معشوقی که وصل او باشد خاص		یا ممدوحی که عام باشد کرمش
زلفی، که به ناز و درد سر داشته‌ایش		بر دوش کشیده‌ای و برداشته‌ایش		در پای تو گر سر بنهد باکی نیست		کز خاک هزار بار برداشته‌ایش
تن خاک تو گشت، رحمتی بر خواریش		دل جای تو شد به غم چرا می‌داریش؟		دلبستگییی که با میانت دارم		تا چون کمرت میان تهی نشماریش
چشم ار چه به خون شد ز غم هجر تو غرق		زین پس همه پیش تو به چشم آیم و فرق		دل نامهٔ شوق تو سپردست به باد		من در پی نامه می‌شتابم چون برق
خالی داری بر لب چون قند، از مشک		خطی داری بر رخ دلبند، از مشک		بر ساعد خود نگار بستی یا خود		بر ماهی سیمین زرهی چند از مشک؟
اطراف چمن ز مشک بوییست به برگ		گلزار زمانه را نکوییست به برگ		گل را ز دو رویه کار با برگ و نواست		آری همه کاری ز دو روییست به برگ
ای بدر فلک گرفته از رای تو رنگ		لالای ترا ز بدر و از لل ننگ		کار تو عطای بدره باشد شب بزم		شغل تو غزای بدر باشد گه جنگ
کرد از دل صافی برت این آب درنگ		تا دست تو بوسد چو بدو یازی چنگ		اکنون که نشان کژروی دیدی ازو		بگذاشته‌ای که می‌زند بر سر سنگ
من خاک درم، تو آفتابی، ای دل		نشگفت که بر سرم بتابی، ای دل		من گم شدم از خود که ترا یافته‌ام		دریاب، که مثل من نیایی، ای دل
دیگر ز شراب شوق مستی، ای دل		و آن توبه که داشتی شکستی، ای دل		از بادهٔ نیستی خراب افتادی		تا باد چنین باد که هستی، ای دل
کم کن ز غمش فغان و مستی، ای دل		وین بار بیفگن که شکستی، ای دل		آخر نه خدای تست؟ چندین او را		نادیده چرا همی پرستی؟ ای دل
ای کرده به خون دشمنان خارالعل		در گوش سپر کرده فرمان تو نعل		بر کوه و کمر برده به هنگام شکار		تیر تو توان از نمر و جان ازو عل
ای ذکر تو بر زبان ساهی مشکل		درک تو ز فهم متناهی مشکل		دانیم که ماهی تو به خوبی، لیکن		آن ماه که دیدنش کماهی مشکل
امروز که گشت باغ رنگین از گل		شد خاک چمن چو نافهٔ چین از گل		بشکفت به صحرا گل مشکین، نه شگفت		گر ناله کند بلبل مسکین از گل
ای چشم تو کرده بر دلم مدغم غم		لعل تو جراحت دل و مرهم هم		صد پی بلب آمد از دلم خون، لیکن		از بیم رخ تو بر نیارد دم دم
بر گل چو نسیم سحری سود قدم		پوشیده نقاب غنچه بربود بدم		بر شاخ چو بو برد که گل برگی خاست		دی گربهٔ بید پنجه بگشود ز هم
از ژاله چو لاله راست لل در کام		برخیز و به سوی گل و گلزار خرام		تا در ورق جوی ببینی مسطور		صد بار که می‌نیست درین فصل حرام
نی بی‌تو مرا قرار باشد یک دم		نی سوی منت گذار باشد یک دم		هر گه که بخواندمت به کاری باشی		پیداست که خود چه کار باشد یک دم؟
روزی شکن از زلف چو دالت ببرم		جانی بکنم، ز دل ملامت ببرم		گر بر رخ من نهی به بازی رخ خویش		از بوسه به یک پیاده خالت ببرم
دی باد صبا ز خاک بر داشت سرم		آن نامه بیاورد و بر افراشت سرم		گفتم که ببوسم و نهم بر سینه		خود دیده رها نکرد و نگذاشت سرم
گفتا که به شیوه آبرویت ریزم		وز باد ستیزه رنگ و بویت ریزم		اندر تو زنم آتش سودا روزی		تا خاک شوی، شبی به کویت ریزم
خواهم که لب باده پرستت بوسم		و آن عارض خوب و چشم مستت بوسم		صد نقش چو دستارچه بر آب زدم		باشد که چو دستارچه دستت بوسم
گفتم که مکش مرا به غم، گفت به چشم		زین بیش مکن جور و ستم، گفت به چشم		گفتم که مگوی راز من با چشمت		کو کرد مرا چنین دژم، گفت به چشم
هر شب ز غمت به خون بگرید چشمم		ز اندازه و حد فزون بگرید چشمم		در چشم منی همیشه ثابت، لیکن		ترسم بروی تو، چون بگرید چشمم
هر لحظه به آیین وفا رای کنم		خواهم که سر اندر کف آن پای کنم		آن خال که بر گوشهٔ چشمست ترا		نوریست که بر مردمکش جای کنم
پیمانه بده، که مرد پیمانه منم		در دام زمانه مرغ این دانه منم		زان باده که عقل میبرد جامی ده		گو خلق بدانند که دیوانه منم
تا کی ستم سپهر جافی بینم؟		وین دور مخالف منافی بینم؟		برخیز و روان در لب صافی بنگر		تا سرو روان در لب صافی بینم
تا کی ز میان؟ کناره سویی گیریم		برخیز که راه جست و جویی گیریم		در سایهٔ زهد سرد بودن تا چند؟		وقتست که آفتاب رویی گیریم
ما پرتو عکس نور مشکات توییم		پروانهٔ شمع صفت و ذات توییم		هستیم ولی بی‌رخ چون خورشیدت		پیدانشویم، از آنکه ذرات توییم
روی تو ز حسن لافها زد به جهان		لعل تو ز لطف طعنها زد در جان		زلف تو چو افتادگیی عادت کرد		بنگر که چگونه بر سر آمد ز میان؟
ای قاعدهٔ تو مشک در مو بستن		پای دل ما به بند گیسو بستن		زر خواست و چو زر ندیدن گرهی		در هم شدن و گره در ابرو بستن
پیش تو نشست و خاست نتوان کردن		وز لعل تو باز خواست نتوان کردن		چشمت که درو میل نگنجد، بر اوست		خالی که به میل راست نتوان کردن
ای روی تو انگشت نمایی از حسن		بالای چو سرو تو بلایی از حسن		زیبنده تر از قد تو گیتی نبرید		بر قد بلند تو قبایی از حسن
ساقی، بده آن باده، زبانم بشکن		وز باده خمار سر و جانم بشکن		پیشانی توبه را شکستم ز لبت		گر توبه کنم دگر دهانم بشکن
نی از تو گذر به هیچ حالی ممکن		نی از تو به عمرها وصالی ممکن		دیدار تو ممکنست و وصل تو محال		انصاف که اینست محالی ممکن
هر دم لحد تنگ بگرید بر من		وین خاک به صد رنگ بگرید بر من		بر سنگ نویسید به زاری حالم		تا بشنود و سنگ بگرید بر من
ای مهر تو از جهان پذیرفتهٔ من		مشتاق تو این دیدهٔ ناخفتهٔ من		هر چند جهان ز گفتهٔ من پر شد		اکنون به کمال میرسد گفتهٔ من
روی من و خاک سر کویت پس ازین		حلق من و حلقهای مویت پس ازین		در گوش لب تو یک سخن خواهم گفت		گر بشنود ار نه من و رویت پس ازین
ای شیخ، گران جان چو تنندی منشین		زین آب روان بگیر پندی، منشین		چون مست شدی از می صافی به قرق		بر جان حریفان چو سهندی منشین
ای خرمن ماه خوشه‌چین رخ تو		خوبی همه در زیر نگین رخ تو		خورشید، که پای بر سر چرخ نهاد		بوسید هزار پی زمین رخ تو
دل کیست؟ که او طلب کند یاری تو		یا تن ندهد به محنت و خواری تو؟		پرسیده‌ای احوال دلم دوش وزان		جان می‌آید به عذر دلداری تو
ما را به سرای وصل خویش آری تو		بر ما ز لب لعل شکر باری تو		پس پرده ز روی خویش برداری تو		عاشق نشویم، پس چه پنداری تو؟
ای گشتهٔ تن من چو خیالی بی‌تو		هجر تو مرا کرده به حالی بی‌تو		ای ماه دو هفته، رفتی و هست مرا		روزی چو شبی، شبی چو سالی بی‌تو
یک روز دیار یار بگذارم و رو		زین منزل غصه رخت بردارم و رو		این مایه خیال او، که در چشم منست		با اشک ز دیدگان فرو بارم و رو
خالی،که لبت همی بباراید ازو		خالیست سیه که شمک میزاید ازو		صد تنگ شکر خورد ز پهلوی رخت		ترسم که دهان تو به تنگ آید ازو
گفتم دلت ار با من شیداست بگو		گفت آنچه دلت ز وصل من خواست بگو		گفتم که دل اندر کمرت خواهم بست		گفتا که چه دیده‌ای درو؟ راست بگو
در زیر دو ابروی کژت پیوسته		با چشم تو آن سه خال در یک رسته		آن خال که بر گوشهٔ چشمست ترا		نقش سه بنفشه و دو نرگس بسته
ای راه خلل ز چار قسمت بسته		داننده ز روح نقش جسمت بسته		صندوق طلسم را همی مانی تو		صد گنج گشاده در طلسمت بسته
ای تن، دل خود به روی چون ماهش ده		جانی داری، به لعل دلخواهش ده		خون جگرم برون شود، می‌خواهی		ای دیده، تو مردمی کن و راهش ده
ای چرخ ز مهر زیر میغت برده		گیتی به ستم اجل، به تیغت برده		پرورده به صد ناز جهانت اول		و آخر ز جهان به صد دریغت برده
ای خط تو گرد لاله وشم آورده		سیب زنخت آب ز یشم آورده		لعل تو ز من خون جگر کرده طلب		دل رفته روان بر سر و چشم آورده
داریم ز قدت گلها راست همه		دل ماندگیی چند که برجاست همه		آن نیز که امروز ز ما کردی یاد		تاثیر دعای سحر ماست همه
یک شهر بجست و جوی آن دوست همه		بگذشته ز مغز و در پی پوست همه		گر زانکه طریق طلبش دانستی		از خود طلبش داری و خود اوست همه
چون دوست نماند دل و جانیم همه		چون تن برود روح و روانیم همه		گر هیچ ندانیم برآییم به هیچ		عین همه‌ایم، اگر بداینم همه
ای لاف زنان را همه بویی ز تو نه		حاصل به جز از گفتی و گویی ز تو نه		در هر مویی نشانه‌ای هست از تو		آنگاه نشان به هیچ رویی ز تو نه
آب ار چه به هر گوشه کند جنبش و رای		بر صحن سرایت به سر آمد، نه به پای		چندان که به گرد خویش بر میگردد		از بزم تو خوب تر نمی‌بیند جای
بر برگ گل آن سه خال کانداخته‌ای		هندو بچگانند و تو نشناخته‌ای		دیدی که به بوی مردمی آمده‌اند		بر گوشهٔ چشم جایشان ساخته‌ای
آن درد، که با پای تو کرد آن چستی		در کشتن خصمت ننماید سستی		با پای تو این جا سر و پایی گردید		تا با سر دشمن تو گیرد کستی
در عشق تو از سر بنهادم هستی		زین پس من و شوریدگی و سرمستی		با روی تو حالی و حدیثی که مراست		در نامه نبشتم که زبانم بستی
تا با خودی، ای خواجه، خدا چون گردی؟		بیگانه سرشتی آشنا چون گردی؟		جز سایهٔ خویشتن نمی‌بینی تو		ای سایه، ز خورشید جدا چون گردی؟
اقبال سعادت به ازینت بودی		گر لذت علم و درد دینت بودی		گردون بستی به گوش داریت کمر		گر گوش به هر گوشه نشینت بودی
یارا، گر از آن شربت شافی داری		یاری دو سه هوشمند کافی داری		مادر قرقیم بر لب آب روان		برخیز و بیا گر دل صافی داری
آن زلف،که دارد از تو برخورداری		مانندهٔ میغست که بر خورداری		کی برخورم از قامت چون سرو تو من		کز هر طرفی هزار برخورداری
گه وسمه بر ابروی سیاه اندازی		گه زلف بر آن روی چو ماه اندازی		اینها همه از چه؟ تا به بازی دل من		خوش بر زنخ آوری، به چاه اندازی
ترسم رسد از من به تو آهی روزی		زیرا که نمیکنی نگاهی روزی		گر می‌ندهی دو بوسه هر روز، ای ماه		آخر کم از آن که هر به ماهی روزی
تا کی به غم، ای دل، خوی حسرت ریزی؟		زو جان نبری گر ز غمش نگریزی		خصمان تو بی‌مرند،در معرضشان		آخر به مراغه‌ای چه گرد انگیزی؟
ای خاک تو آب سبزه زار صافی		تابوت تو سرو جویبار صافی		تا عمر مراغه بود هرگز ننشاند		مانند تو سرو در کنار صافی
بد خلق مباش، کز خوش و امانی		پیکار مکن کار، که بر جا مانی		زنهار! مهل، کز تو بماند دل کس		دلها چو بماند ز تو،تنها مانی
تا چند گریزم و به نازم خوانی؟		من فاش گریزم و به رازم خوانی		بس دست خجالت چو مگس بر سر خود		خواهم زدن آن روز که بازم خوانی
صد سال سر خویشتن ار حلق کنی		وندر تن خویش خرقهٔ دلق کنی		صد بار ز حق دور کنندت به قفا		گر یک سر موی روی در خلق کنی
گر مرد رهی، تو چند بیراه روی؟		اندر پی این منصب و این جاه روی؟		تا کی ز برای زر و سیم دنیا		بر اسب نشینی، به در شاه روی؟
روزی به سرای وصل راهم ندهی		یک بوسه از آن روی چو ماهم ندهی		گفتی که نخواستی ز من هرگز هیچ		گر زانکه منت هیچ بخواهم ندهی
در صورت آدم ار فرشتست تویی		ور آدمی از روح سرشتست تویی		گر می‌نبشتست درین دور کسی		آن وحی خط و آنکه نبشتست تویی
دم با تو زنم، که یار دیرینه تویی		کم با تو زنم، که یار دیرینه تویی		در عیش قدیم، ار قدمی خواهم زد		هم با تو زنم، که یار دیرینه تویی
گفتم که لبت، گفت شکر می‌گویی		گفتم که رخت، گفت قمر می‌گویی		گفتم که شنیدم که دهانی داری		گفتا که ز دیده گو، اگر می‌گویی
با آنکه خوش آید از تو، ای یار، جفا		لیکن هرگز جفا نباشد چو وفا		با این همه راضیم به دشنام از تو		از دوست چه دشنام؟ چه نفرین؟ چه دعا؟
عیشی نبود چو عیش لولی و گدا		افکنده کله از سر و نعلین ز پا		پا بر سر جان نهاده، دل کرده فدا		بگذاشته از بهر یکی هر دو سرا
ای دوست، به دوستی قرینیم تو را		هر جا که قدم نهی زمینیم تو را		در مذهب عاشقی روا نیست که ما		عالم به تو بینیم و نبینیم تو را
ای دوست، فتاد با تو حالی دل را		مگذار ز لطف خویش خالی دل را		زیبد به جمال تو خود بیارایی دل		زیرا که تو بس لایق حالی دل را
سودای تو کرد لاابالی دل را		عشق تو فزود غصه حالی دل را		هر چند ز چشم زخم دوری، ای بینایی		نزدیک منی چو در خیال دل را
تا با توام، از تو جان دهم آدم را		وز نور تو روشنی دهم عالم را		چون بی‌تو بوم، قوت آنم نبود		کز سینه به کام خود برآرم دم را
تا ظن نبری که مشکلی نیست مرا		در هر نفسی درد دلی نیست مرا		مشکل‌تر ازین چیست؟ که ایام شباب		ضایع شد و هیچ منزلی نیست مرا
دل بر تو نهم، زنم بداندیشان را		وز تو نبرم ستیزهٔ ایشان را		گر عمر مرا در سر کار تو شود		عهد تو به میراث دهم خویشان را
از بادهٔ عشق شد مگر گوهر ما؟		آمد به فغان ز دست ما ساغر ما		از بسکه همی خوریم می را بر می		ما درسر می شدیم و می در سر ما
ای روی تو آرزوی دیرینهٔ ما		جز مهر تو نیست در دل و سینهٔ ما		از صیقل آدمی زداییم درون		تا عکس رخت فتد در آیینهٔ ما
گل صبح دم از باد برآشفت و بریخت		با باد صبا حکایتی گفت و بریخت		بد عهدی عمر بین، که گل ده روزه		سر بر زد و غنچه گشت و بشکفت و بریخت
عشق تو ز دست ساقیان باده بریخت		وز دیده بسی خون دل ساده بریخت		بس زاهد خرقه پوش سجاده نشین		کز عشق تو می بر سر سجاده بریخت
ای جملهٔ خلق را ز بالا و ز پست		آورده ز لطف خویش از نیست به هست		بر درگه عدل تو چه درویش و چه شاه؟		در سایهٔ عفو تو چه هشیار و چه مست؟
پیری ز خرابات برون آمد مست		دل رفته ز دست و جام می بر کف دست		گفتا می نوش، کاندرین عالم پست		جز مست کسی ز خویشتن باز نرست
گفتم دل من، گفت که خون کردهٔ ماست		گفتم جگرم، گفت که آزردهٔ ماست		گفتم که بریز خون من، گفت برو		کازاد کسی بود که پروردهٔ ماست
ماییم که بی‌مایی ما مایهٔ ماست		خود طفل خودیم و عشق ما دایهٔ ماست		فی‌الجمله عروس غیب همسایهٔ ماست		وین طرفه که همسایهٔ ما سایهٔ ماست
آن دوستی قدیم ما چون گشته است؟		مانده است به جای؟ یا دگرگون گشته است؟		از تو خبرم نیست که با ما چونی		باری، دل من ز عشق تو خون گشته است
در دام غمت دلم زبون افتاده است		دریاب، که خسته بی‌سکون افتاده است		شاید که بپرسی و دلم شاد کنی		چون می‌دانی که بی تو چون افتاده است؟
هرگز بت من روی به کس ننموده است		این گفت و مگوی مردمان بیهوده است		آن کس که تو را به راستی بستوده است		او نیز حکایت از کسی بشنوده است
معشوقه و عشق عاشقان یک نفس است		رو هم نفسی جو، که جهان یک نفس است		با هم نفسی گر نفسی بنشینی		مجموع حیات عمر آن یک نفس است
دل رفت بر کسی که بی‌ماش خوش است		غم خوش نبود، ولیک غمهاش خوش است		جان می‌طلبد، نمی‌دهم روزی چند		جان را محلی نیست، تقاضاش خوش است
عشق تو، که سرمایهٔ این درویش است		ز اندازهٔ هر هوس‌پرستی بیش است		شوری است، که از ازل مرا در سر بود		کاری است، که تا ابد مرا در پیش است
شوقی، که چو گل دل شکفاند، عشق است		ذهنی، که رموز عشق داند، عشق است		مهری، که تو را از تو رهاند، عشق است		لطفی، که تو را بدو رساند، عشق است
بیمار توام، روی توام درمان است		جان داروی عاشقان رخ جانان است		بشتاب، که جانم به لب آمد بی‌تو		دریاب مرا، که بیش نتوان دانست
این دورهٔ سالوس، که نتوان دانست		می‌باش به ناموس، که نتوان دانست		خاکی شو و کبر را ز خود بیرون کن		پای همه می‌بوس، که نتوان دانست
پرسیدم از آن کسی که برهان دانست		کان کیست که او حقیقت جان دانست؟		بگشاد زبان و گفت ای آصف رای		این منطق طیر است، سلیمان دانست
کردیم هر آن حیله که عقل آن دانست		تا راه توان به وصل جانان دانست		ره می‌نبریم و هم طمع می نبریم		نتوان دانست، بو که نتوان دانست
چشمم ز غم عشق تو خون باران است		جان در سر کارت کنم، این بار آن است		از دوستی تو بر دلم باری نیست		محروم شدم ز خدمتت، بار آن است
اول قدم از عشق سر انداختن است		جان باختن است و با بلا ساختن است		اول این است و آخرش دانی چیست؟		خود را ز خودی خود بپرداختن است
از گلشن جان بی‌خبری، خار این است		میلت به طبیعت است، دشوار این است		از جهل بدان، گر تو یکی ده گردی		در هستی حق نیست شوی، کار این است
با حکم خدایی، که قضایش این است		می‌ساز، دلا، مگر رضایش این است		ایزد به کدامین گنهم داد جزا؟		توبه ز گناهی، که جزایش این است
هر چند که دل را غم عشق آیین است		چشم است که آفت دل مسکین است		من معترفم که شاهد دل معنی است		اما چه کنم؟ که چشم صورت بین است
ایزد، که جهان در کنف قدرت اوست		دو چیز به تو بداد، کان سخت نکوست		هم سیرت آن که دوست داری کس را		هم صورت آن که کس تو را دارد دوست
در دور شراب و جام و ساقی همه اوست		در پرده مخالف و عراقی همه اوست		گر زانکه به تحقیق نظر خواهی کرد		نامی است بدین و آن و باقی همه اوست
هر چند کباب دل و چشم تر هست		هجر تو ز وصل دیگری خوشتر هست		تو پنداری که بی تو خواب و خور هست؟		بی روی تو خواب و خور کجا در خور هست؟
گردنده فلک دلیر و دیر است که هست		غرنده بسان شیر و دیر است که هست		یاران همه رفتند و نشد دیر تهی		ما نیز رویم دیر و دیر است که هست
بی آنکه دو دیده بر جمالت نگریست		در آرزوی روی تو خونابه گریست		بیچاره بمانده‌ام، دریغا! بی تو		بیچاره کسی که بی تواش باید زیست
اندر ره عشق دی و کی پیدا نیست		مستان شده‌اند و هیچ می پیدا نیست		مردان رهش ز خویش پوشیده روند		زان بر سر کوی عشق پی پیدا نیست
ای دوست بیا، که بی تو آرامم نیست		در بزم طرب بی‌تو می و جامم نیست		کام دل و آرزوی من دیدن توست		جز دیدن روی تو دگر کامم نیست
دل سوختگان را خبر از عشق تو نیست		مشتاق هوا را اثر از عشق تو نیست		در هر دو جهان نیک نظر کرد دلم		زان هیچ مقام برتر از عشق تو نیست
رخ عرضه کنیم، گوی این زر سره نیست		جان پیش کشیم، گوی، گوهر سره نیست		دل نپسندی، که مایهٔ ناسره است		هر مایه که قلب است عجب گر سره نیست!
عشق تو ز عالم هیولانی نیست		سودای تو حد عقل انسانی نیست		ما را به تو اتصال روحانی هست		سهل است گر اتفاق جسمانی نیست
دیشب دل من خیال تو مهمان داشت		بر خوان تکلف جگری بریان داشت		از آب دو دیده شربتی پیش آورد		بیچاره خجل گشت ولیکن آن داشت
افسوس! که ایام جوانی بگذشت		سرمایهٔ عیش جاودانی بگذشت		تشنه به کنار جوی چندان خفتم		کز جوی من آب زندگانی بگذشت
دردا! که دلم خبر ز دلدار نیافت		از گلبن وصل تو به جز خار نیافت		عمری به امید حلقه زد بر در او		چون حلقه برون در، دگر بار نیافت
عالم ز لباس شادیم عریان یافت		با دیدهٔ پر خون و دل بریان یافت		هر شام که بگذشت مرا غمگین دید		هر صبح که خندید مرا گریان یافت
زنجیر سر زلف تو تاب از چه گرفت؟		و آن چشم خمارین تو خواب از چه گرفت؟		چون هیچ کسی برگ گلی بر تو نزد		سر تا قدمت بوی گلاب از چه گرفت؟
در عشق توام واقعه بسیار افتاد		لیکن نه بدین سان که ازین بار افتاد		عیسی چو رخت بدید دل شیدا شد		از خرقه و سجاده به زنار افتاد
چون سایهٔ دوست بر زمین می‌افتد		بر خاک رهم ز رشک کین می‌افتد		ای دیده، تو کام خویش، باری، بستان		روزیت که فرصتی چنین می‌افتد
غم گرد دل پر هنران می‌گردد		شادی همه بر بی‌خبران می‌گردد		زنهار! که قطب فلک دایره‌وار		در دیدهٔ صاحب‌نظران می‌گردد
از بخت به فریادم و از چرخ به درد		وز گردش روزگار رخ چون گل زرد		ای دل، ز پی وصال چندین بمگرد		شادی نخوری ولیک غم باید خورد
گر من روزی ز خدمتت گشتم فرد		صد بار دلم از آن پشیمانی خورد		جانا، به یکی گناه از بنده مگرد		من آدمیم، گنه نخست آدم کرد
نرگس، که ز سیم بر سر افسر دارد		با دیدهٔ کور باد در سر دارد		در دست عصایی ز زمرد دارد		کوری به نشاط شب مکرر دارد
حسنت به ازل نظر چو در کارم کرد		بنمود جمال و عاشق زارم کرد		من خفته بدم به ناز در کتم عدم		حسن تو به دست خویش بیدارم کرد
دل در غم تو بسی پریشانی کرد		حال دل من چنان که می‌دانی کرد		دور از تو نماند در جگر آب مرا		از بسکه دو چشمم گهرافشانی کرد
بازم غم عشق یار در کار آورد		غم در دل من، بین، که چه گل بار آورد؟		هر سال بهار ما گل آوردی بار		امسال بجای گل همه خار آورد
دل در طلبت هر دو جهان می‌بازد		وز هر دو جهان سود و زیان می‌بازد		مانندهٔ پروانه، که بر شمع زند		بر عین تو جان خود چنان می‌بازد
آنجا که تویی عقل کجا در تو رسد؟		خود زشت بود که عقل ما در تو رسد		گویند ثنای هر کسی برتر ازوست		تو برتر از آنی که ثنا در تو رسد
مسکین دل من! که بی‌سرانجام بماند		در بزم طرب بی می و بی‌جام بماند		در آرزوی یار بسی سودا پخت		سوداش بپخت و آرزو خام بماند
از روز وجودم شفقی بیش نماند		وز گلشن جانم ورقی بیش نماند		از دفتر عمرم سبقی باقی نیست		دریاب، که از من رمقی بیش نماند
یک عالم از آب و گل بپرداخته‌اند		خود را به میان ما در انداخته‌اند		خود گویند راز و خود می‌شنوند		زین آب و گلی بهانه بر ساخته‌اند
در سابقه چون قرار عالم دادند		مانا که نه بر مراد آدم دادند		زان قاعده و قرار، کان دور افتاد		نی بیش به کس دهند و نی کم دادند
زان پیش که این چرخ معلا کردند		وز آب و گل این نقش معما کردند		جامی ز می عشق تو بر ما کردند		صبر و خرد ما همه یغما کردند
بی روی تو عاشقت رخ گل چه کند؟		بی بوی خوشت به بوی سنبل چه کند؟		آن کس که ز جام عشق تو سرمست است		انصاف بده، به مستی مل چه کند؟
هر کتب خرد، که هست، اگر برخوانند		در پردهٔ اسرار شدن نتوانند		صندوقچهٔ سر قدم بس عجب است		در بند و گشادش همه سرگردانند
قومی هستند، کز کله موزه کنند		قومی دیگر، که روزه هر روزه کنند		قومی دگرند ازین عجب‌تر ما را		هر شب به فلک روند و دریوزه کنند
در کوی تو عاشقان درآیند و روند		خون جگر از دیده گشایند و روند		ما بر در تو چو خاک ماندیم مقیم		ورنه دگران چو باد آیند و روند
ملک دو جهان را به طلبکار دهند		وین سود و زیان را به خریدار دهند		بویی که صبا ز کوی جانان آورد		وقت سحر آن را به من زار دهند
دل جز به دو زلف مشکبارش ندهند		جان جز به دو لعل آبدارش ندهند		در بارگه وصل، جلالش می‌گفت		این سر که نه عاشق است بارش ندهند
در بند گره‌گشای می‌باید بود		ره گم شده، رهنمای می‌باید بود		یک سال و هزار سال می‌باید زیست		یک جای و هزار جای می‌باید بود
مازار کسی، کز تو گزیرش نبود		جز بندگی تو در ضمیرش نبود		بخشای بر آن کسی، که هر شب تا روز		جز آب دو دیده دستگیرش نبود
ای جان من، از دل خبرت نیست، چه سود؟		در عالم جان رهگذرت نیست، چه سود؟		جز حرص و هوی، که بر تو غالب شده است		اندیشهٔ چیز دگرت نیست، چه سود؟
حاشا! که دل از خاک درت دور شود		یا جان ز سر کوی تو مهجور شود		این دیدهٔ تاریک من آخر روزی		از خاک قدم‌های تو پر نور شود
دل دیدن رویت به دعا می‌خواهد		وصلت به تضرع از خدا می‌خواهد		هستند شکرلبان درین ملک بسی		لیکن دل دیوانه تو را می‌خواهد
ای از کرمت مصلح و مفسد به امید		وز رحمت تو به بندگان داده نوید		شد موی سفید و من رها کرده نیم		در نامهٔ خود بجای یک موی سفید
یاری که نکو بخشد و بد بخشاید		گر ناز کند و گر نوازد شاید		روی تو نکوست، من بدانم خوشدل		کز روی نکو به جز نکویی ناید
عالم ز لباس شادیم عریان دید		با دیدهٔ گریان و دل بریان دید		هر شام، که بگذشت مرا غمگین یافت		هر صبح، که خندید مرا گریان دید
این عمر، که برده‌ای تو بی‌یار بسر		ناکرده دمی بر در دلدار گذر		جانا، بنشین و ماتم خود می‌دار		کان رفت که آید ز تو کاری دیگر
افتاد مرا با سر زلفین تو کار		دیوانه شدم، به حال خویشم بگذار		دل در سر زلفین تو گم کردستم		جویای دل خودم، مرا با تو چه کار؟
اندیشهٔ عشقت دم سرد آرد بار		تخم هجرت ز میوه درد آرد بار		از اشک، رخم ز خاک نمناک‌تر است		هر خار، که روید گل زرد آرد بار
در واقعهٔ مشکل ایام نگر		جامی است تو را عقل، در آن جام نگر		ترسم که به بوی دانه در دام شوی		ای دوست، همه دانه مبین دام نگر
ای در طلب تو عالمی در شر و شور		نزدیک تو درویش و توانگر همه عور		ای با همه در حدیث و گوش همه کر		وی با همه در حضور و چشم همه کور
اندر همه عمر خود شبی وقت نماز		آمد بر من خیال معشوق فراز		برداشت ز رخ نقاب و می گفت مرا		باری، بنگر، که از که می‌مانی باز؟
دل ز آرزوی تو بی‌قرار است هنوز		جان در طلبت بر سر کار است هنوز		دیده به جمالت ارچه روشن شد، لیک		هم بر سر آن گریهٔ زار است هنوز
بیزار شد از من شکسته همه کس		من مانده‌ام اکنون و همان لطف تو بس		فریاد رسی ندارم، ای جان و جهان		در جمله جهان به جز تو، فریادم رس
ای دل، سر و کار با کریم است، مترس		لطفش چو خداییش قدیم است، مترس		از کرده و ناکرده و نیک و بد ما		بی سود و زیان است، چه بیم است؟ مترس
ای دل، قلم نقش معما می‌باش		فراش سراپردهٔ سودا می‌باش		مانندهٔ پرگار به گرد سر خویش		می‌گرد و به طبع پای بر جا می‌باش
امشب چو جمال داده‌ای خب می‌باش		مه طلعت و گل رخ و شکرلب می‌باش		ای شب، چو من از تو روز خود یافته‌ام		تا صبح قیامت بدمد شب می‌باش
آمد به سر کوی تو مسکین درویش		با چشم پرآب و با دل پارهٔ ریش		بگذار که در پای تو اندازد سر		کو بی‌رخ خوب تو ندارد سر خویش
در دل همه خار غم شکستیم دریغ!		وز دست غم عشق نرستیم دریغ!		عمری به امید یار بردیم بسر		با یار دمی خوش ننشستیم دریغ!
حاشا! که کند دل به دگر جا منزل		او را ز رخ که گردد از عشق خجل		گردیده به کس در نگرد عیبی نیست		کو شاهد دیده است و او شاهد دل
خاک سر کوی آن بت مشکین خال		می‌بوسیدم شبی به امید وصال		پنهان ز رقیب آمد و در گوشم گفت		می‌خور غم ما و خاک بر لب میمال
در کوی خرابات نه نو آمده‌ام		یاری دارم ز بهر او آمده‌ام		گر یار مرا کوزه‌کشی فرماید		من هم به کشیدن سبو آمده‌ام
ای جان و جهان، تو را ز جان می‌طلبم		سرگشته تو را گرد جهان می‌طلبم		تو در دل من نشسته‌ای فارغ و من		از تو ز جهانیان نشان می‌طلبم
عمری است که در کوی خرابی رفتم		در راه خطا و ناصوابی رفتم		کار من سر بسر پریشان شده را		دریاب، که گر تو درنیابی رفتم
ای یار رخ تو کرده هر دم شادم		یک دم رخ تو نمی‌رود از یادم		با یاد تو، ای دوست، همی بودم خوش		زاندم که ز نزدیک تو دور افتادم
آن وصل تو باز، آرزو می‌کندم		گفتن به تو راز، آرزو می‌کندم		خفتن ببرت به ناز تا روز سپید		شب‌های دراز، آرزو می‌کندم
بی روی تو، ای دوست، به جان در خطرم		در من نظری کن، که ز هر بد بترم		جانا، تو بیک بارگی از من بمبر		کز لطف تو من امید هرگز نبرم
دل نزد تو است، اگر چه دوری ز برم		جویای توام، اگر نپرسی خبرم		خالی نشود خیالت از چشم ترم		در کوزه تو را بینم اگر آب خورم
دل پیشکش نرگس مستت آرم		جان تحفهٔ آن زلف چو شستت آرم		سرگردانم ز هجر، معلومم نیست		در پای که افتم که به دستت آرم؟
امشب نظری به روی ساقی دارم		ای صبح، مدم، که عیش باقی دارم		شاید که بر افلاک زنم خیمه، از آنک		با همدم روح هم وثاقی دارم
امشب نظری بروی ساقی دارم		وز نوش لبش حیات باقی دارم		جانا، سخن وداع در باقی کن		کین باقی عمر با تو باقی دارم
ای دوست، بیا، که با تو باقی دارم		با هجر تو چند وثاقی دارم؟		در من نظری کن، که مگر باز رهم		زین درد که از درد عراقی دارم
در سر هوس شراب و ساقی دارم		تا جام جهان نمای باقی دارم		گر بر در میخانه روم، شاید، از انک		با دوست امید هم وثاقی دارم
جانا، ز دل ار کباب خواهی، دارم		وز خون جگر شراب خواهی، دارم		با آنکه ندارم از جهان بر جگر آب		چندان که ز دیده آب خواهی دارم
اندر غم تو نگار، همچون نارم		می‌سوزم و می‌سازم و دم برنارم		تا دست به گردن تو اندر نارم		آکنده به غم چو دانه اندر نارم
یارب، به تو در گریختم بپذیرم		در سایهٔ لطف لایزالی گیرم		کس را گذر از جادهٔ تقدیر تو نیست		تقدیر تو کرده‌ای، تو کن تدبیرم
چون قصهٔ هجران و فراق آغازم		از آتش دل چو شمع خوش بگدازم		هر شام که بگذشت مرا غمگین دید		می‌سوزم و در فراقشان می‌سازم
بگذار، اگر چه رندم و اوباشم		تا خاک سر کوی تو بر سر پاشم		بگذار، که بگذرم به کویت نفسی		در عمر مگر یک نفسی خوش باشم
پیوسته صبور و رنج‌کش می‌باشم		وندر پی عاشقان ترش می‌باشم		دل در دو جهان هیچ نخواهم بستن		با آنکه مرا خوش است خوش می‌باشم
با نفس خسیس در نبردم، چه کنم؟		وز کردهٔ خویشتن به دردم، چه کنم؟		گیرم که به فضل در گزاری گنهم		با آنکه تو دیدی که چه کردم، چه کنم؟
آوازهٔ حسنت از جهان می‌شنوم		شرح غمت از پیر و جوان می‌شنوم		آن بخت ندارم که ببینم رویت		باری، نامت ز این و آن می‌شنوم
آزاده دلی ز خویشتن می‌خواهم		و آسوده کسی ز جان و تن می‌خواهم		آن به که چنان شوم که او می‌خواهد		کاین کار چنان نیست که من می‌خواهم
در عشق تو زارتر ز موی تو شدیم		خاک قدم سگان کوی تو شدیم		روی دل هر کسی به روی دگری است		ماییم که بت‌پرست روی تو شدیم
وقت است که بر لاله خروشی بزنیم		بر سبزه و گل‌خانه فروشی بزنیم		دفتر به خرابات فرستیم به می		بر مدرسه بگذریم و دوشی بزنیم
امروز به شهر دل پریشان ماییم		ننگ همه دوستان و خویشان ماییم		رندان و مقامران رسوا شده را		گر می‌طلبی، بیا، که ایشان ماییم
چون درد نداری، ای دل سرگردان		رفتن ببر طبیب بی‌فایده دان		درمان طلبد کسی که دردی دارد		چون نیست تو را درد چه جویی درمان؟
هر دم شب هجران تو، ای جان و جهان		تاریک‌تر است و می‌نگیرد نقصان		یا دیدهٔ بخت من مگر کور شده است؟		یا نیست شب هجر تو را خود پایان؟
هر شب به سر کوی تو آیم به فغان		باشد که کنی درد دلم را درمان		گر بر در تو بار نیابم، باری		از پیش سگان کوی خویشم، بمران
تا چند مرا به دست هجران دادن؟		آخر همه عمر عشوه نتوان دادن		رخ باز نمای، تا روان جان بدهم		در پیش رخ تو می‌توان جان دادن
هان! راز دل خستهٔ ما فاش مکن		با یار عزیز خویش پرخاش مکن		آن دل که به هر دو کون سر در ناورد		اکنون که اسیر توست رسواش مکن
خورشید رخا، ز بنده تحویل مکن		این وصل مرا به هجر تبدیل مکن		خواهی که جدا شوی ز من بی‌سببی؟		خود دهر جدا کند، تو تعجیل مکن
ای نفس خسیس، رو تباهی می‌کن		تا جان خسته است روسیاهی می‌کن		اکنون چو امید من فگندی بر خاک		خاکت به سر است، هر چه خواهی می‌کن
آخر بدمد صبح امید از شب من		آخر نه به جایی برسد یارب من؟		یا در پایت فگند بینم سر خویش		یا بر لب تو نهاده بینم لب من
ای یاد تو آفت سکون دل من		هجر و غم تو ریخته خون دل من		من دانم و دل که در فراقت چونم		کس را چه خبر ز اندرون دل من؟
ای دل، پس زنجیر تو دیوانه نشین		در دامن درد خویش مردانه نشین		ز آمد شد بیهوده تو خود را پی کن		معشوق چو خانگی است در خانه نشین
گر زانکه بود دل مجاهد با تو		همرنگ شود فاسق و زاهد با تو		تو از سر شهوتی که داری، برخیز		تا بنشیند هزار شاهد با تو
ای مایهٔ اصل شادمانی غم تو		خوشتر ز حیات جاودانی غم تو		از حسن تو رازها به گوش دل من		گوید به زبان بی‌زبانی غم تو
ای زندگی تو و توانم همه تو		جانی و دلی، ای دل و جانم همه تو		تو هستی من شدی، از آنم همه من		من نیست شدم در تو، از آنم همه تو
آن کیست که بی‌جرم و گنه زیست؟ بگو		بی‌جرم و گناه در جهان کیست؟ بگو		من بد کنم و تو بد مکافات کنی		پس فرق میان من تو چیست؟ بگو
در عشق تو بی‌تو چون توان زیست؟ بگو		و آرام دلم جز تو دگر کیست؟ بگو		با مات خود این دشمنی از بهر چه خاست؟		جز دوستی تو جرم ما چیست؟ بگو
دارم دلکی به تیغ هجران خسته		از یار جدا و با غمش پیوسته		آیا بود آنکه بار دیگر بینم		با یار نشسته و ز غم وارسته؟
چندن که خم باده‌پرست است بده		چندان که در توبه نبسته است بده		تا این قفس جسم مرا طوطی عمر		در هم نشکسته است و نجسته است بده
دل در طلب دنیی دون هیچ منه		بر دل غم او کم و فزون هیچ منه		خواهی که به بارگاه شاهی برسی		از کوی طلب پای برون هیچ منه
آنم که توام ز خاک برداشته‌ای		نقشم به مراد خویش بنگاشته‌ای		کارم به مراد خود چو نگذاشته‌ای		می‌رویم از آن‌سان که توام کاشته‌ای
ای لطف تو دستگیر هر بی‌سر و پای		احسان تو پایمرد هر شاه و گدای		من لولیکم، گدای بی‌برگ و نوای		لولی گدای را عطایی فرمای
پیری بدر آمد ز خرابات فنای		در گوش دلم گفت که ای شیفته رای		گر می‌طلبی بقای جاوید مباش		بی‌بادهٔ روشن اندرین تیره‌سرای
عشقی نبود چو عشق لولی و گدای		افگنده کلاه از سر و نعلین از پای		پا بر سر جان نهاده، دل کرده فدای		بگذاشته از بهر یکی هر دو سرای
عیشی نبود چو عیش لولی و گدای		او را نه خرد، نه ننگ و نه خانه، نه جای		اندر ره عشق می‌دود بی‌سر و پای		مشغول یکی و فارغ از هر دو سرای
نی بر سر کوی تو دلم یافته جای		نی در حرم وصل نهاده جان پای		سرگشته چنین چند دوم گرد جهان؟		ای راه‌نما، مرا به خود راه‌نمای
ای کاش! به سوی وصل راهی بودی		یا در دلم از صبر سپاهی بودی		ای کاش! چو در عشق تو من کشته شوم		جز دوستی توام گناهی بودی
با یار به بوستان شدم رهگذری		کردم نظری سوی گل از بی‌صبری		آمد بر من نگار و در گوشم گفت		رخسار من اینجا و تو در گل نگری؟
نی کرده شبی بر سر کویت گذری		نی بوی خوشت به من رسیده سحری		نی یافته از تو اثری، یا خبری		عمرم بگذشت بی‌تو، آخر نظری
بردی دلم، ای ماهرخ بازاری		زان در پی تو ناله کنم، یا زاری		جان نیز به خدمت تو خواهم دادن		تا بو که دل بردهٔ من باز آری
چون در دلت آن بود که گیری یاری		برگردی ازین دلشده بی‌آزاری		چون روز وداع بود بایستی گفت		تا سیر ترت دیده بدیدی، باری
ای منزل دوست، خوش هوایی داری		پیداست که بوی آشنایی داری		خاک کف تو چو سرمه در دیده کشم		زیرا که نشان از کف پایی داری
در عشق، اگر بسی ملامت ببری		تا ظن نبری جان به قیامت ببری		انصاف ده از خویشتن، ای خام طمع		عاشق شوی و جان به سلامت ببری؟
از آتش غم چند روانم سوزی؟		وز ناوک غمزه چند جانم دوزی؟		گویی که مخور غم، چه کنم گر نخورم؟		چون نیست مر از تو به جز غم روزی
هر لحظه ز چهره آتشی افروزی		تا جان من سوخته‌دل را سوزی		چون دوست نداری تو بدآموزان را		ای نیک، تو این بد ز که می‌آموزی؟
هم دل به دلستانت رساند روزی		هم جان بر جانانت رساند روزی		از دست مده دامن دردی که تو راست		کین درد به درمانت رساند روزی
آیا خبرت شود عیانم روزی؟		تا بر دل خود دمی نشانم روزی		دانم که نگیری، ای دل و جان، دستم		در پای تو جان و دل فشانم روزی
ای کرده به من غم تو بیداد بسی		دریاب، که نیست جز تو فریاد رسی		جانا، چه زیان بود اگر سود کند		از خوان سگان سر کویت مگسی؟
گر شهره شوی به شهر شرالناسی		ور گوشه گرفته‌ای، تو در وسواسی		به زان نبود، گر خضر و الیاسی		کس نشناسد تو را، تو کس نشناسی؟
چون خاک زمین اگر عناکش باشی		وز باد هوای دهر ناخوش باشی		زنهار! ز دست ناکسان آب حیات		بر لب ننهی، گرچه در آتش باشی
ای کاش! بدانمی که من کیستمی؟		تا در نظرش بهتر ازین زیستمی		یا جمله تنم دیده شده، تا شب و روز		در حسرت عمر رفته بگریستمی
گر مونس و همدمی دمی یافتمی		زو چاره و مرهمی همی یافتمی		از آتش دل سوختمی سر تا پای		از دیده اگر نمی نمی‌یافتمی
گر من به صلاح خویش کوشان بدمی		سالار همه کبودپوشان بدمی		اکنون که اسیر و رند و می‌خوار شدم		ای کاش! غلام می‌فروشان بدمی
حال من خستهٔ گدا می‌دانی		وین درد دل مرا دوا می‌دانی		با تو چه کنم قصهٔ درد دل ریش؟		ناگفته چو جمله حال ما می‌دانی
در عشق ببر از همه، گر بتوانی		جانا طلب کسی مکن، تا دانی		تا با دگرانت سر و کاری باشد		با ما سر و کارت نبود، نادانی
گفتم که اگر چه آفت جان منی		جان پیش کشم تو را، که جانان منی		گفتا که اگر بندهٔ فرمان منی		آن دگران مباش، چون زآن منی
ای کرده غمت با دل من روی به روی		زلف تو کند حال دلم موی به موی		اندر طلبت چو لولیان می‌گردم		دور از در تو، دربدر و کوی به کوی
تو واقف اسرار من آنگاه شوی		کز دیده و دل بندهٔ آن ماه شوی		روزیت اگر به روز من بنشاند		از حالت شب‌های من آگاه شوی
هر بوی که از مشک و قرنفل شنوی		از دولت آن زلف چو سنبل شنوی		چون نغمهٔ بلبل ز پی گل شنوی		گل گفته بود هر چه ز بلبل شنوی
ای لطف تو دستگیر هر رسوایی		وی عفو تو پرده‌پوش هر خود رایی		بخشای بدان بنده، که اندر همه عمر		جز درگه تو دگر ندارد جایی
میان یک دله یاران بسی حکایت‌هاست		که آن سخن به زبان قلم نیاید راست		چه دانم و چه نمایم؟ چه گویم و چه کنم؟		که جان من ز غم عاشقی بخواهد کاست
دریغا روزگار خوش که من در جنب میمونت		بدم با بخت هم کاسه، بدم با کام همزانو		رسم گویی در آن حضرت دگرباره من مسکین		عسی‌الایام ان یرجعن قوما کالذی کانوا
دریغا روزگار ما و آن ایام در مهرش		همی گویم به صد زاری، سر ادبار بر زانو		چو یاد آرم من از ایشان به هر ساعت همی گویم		عسی‌الایام ان یرجعن قوما کالذی کانوا
چو یاد آرم از آن ساعت که خرم طبع بنشستم		لبم پر خنده، با یاران و با احباب همزانو		بر آرم آه سوز از دل، به صد زاری و پس گویم		عسی‌الایام ان یرجعن قوما کالذی کانوا
سرگرانی مانع است از آمدن تیر ترا		انتظار تیر خواهد کشت نخجیر ترا		ترک خونریزی نمی گویی، همانا عاشقان		داده اند از دیده خود آب، شمشیر ترا
تا نگیرم بوسه از لب گلعذار خویش را		نشکنم از چشمه کوثر خمار خویش را		چون کند برق تجلی پای شوخی در رکاب		کوه نتواند نگه دارد وقار خویش را
چند دارم در بغل پنهان دل افسرده را؟		چند در فانوس دارم این چراغ مرده را؟		سیر گلشن بی دماغان را نمی آرد به حال		سایه گل می کشد در خون دل آزرده را
پیش رویش چون کنم منع از گرستن دیده را؟		چون کنم در شیشه این سیماب آتش دیده را؟		در سر آن زلف بی بخت رسا نتوان رسید		چاره شبگیر بلندست این ره خوابیده را
نیست ظرف راز عشق او حریم سینه را		آب این گوهر به طوفان می دهد گنجینه را		در دل من نقش چون گیرد، که با خود می برد		شوخی عکس تو دام جوهر آیینه را
سر به دیوار ندامت می زند تدبیر ما		راه بیرون شد ندارد کوچه زنجیر ما		گریه های تلخ ما را چاشنی دیگر بود		از شکر پیوسته لبریزست جوی شیر ما
کام خود از کوشش امید می گیریم ما		بخت اگر باشد نبات از بید می گیریم ما		خون ما افتادگان را کی توان پامال کرد؟		خونبهای شبنم از خورشید می گیریم ما
تا ز زیر سنگ می آید برون مجنون ما		محمل لیلی برون رفته است از هامون ما		عارفان را کنج تنهایی بود باغ و بهار		در خم خالی چو می می جوشد افلاطون ما
ازان پیوسته می لرزد دل از پاس قدم ما را		که ناموس سپاهی هست بر سر چون علم ما را		شکست دشمن عاجز دلی از سنگ می خواهد		وگرنه نیست از خار ملامت پای کم ما را
(سپندی شد عقیق صبر در زیر زبان ما را		به داغ تشنگی تا چند سوزی زان لبان ما را؟)		(کمان بیکار گردد چون هدف از پای بنشیند		نه از رحم است اگر بر پای دارد آسمان ما را)
یکی صد شد ز گلچین برگ عشرت گلشن ما را		حمایت کرد مور از برق آفت خرمن ما را		ز صرصر گر چه می پاشد ز هم جمعیت خرمن		حصار عافیت شد باد دستی خرمن ما را
فروغ عارضت پروانه سازد شمع بالین را		پر پرواز گردد چشم شوخت خواب سنگین را		ز تاراج هوسناکان بود ایمن گلستانت		که شرمت پای خواب آلود سازد دست گلچین را
نگه دارد خدا آن سیمتن را از گزند ما!		که اخگر در گریبان دارد آتش از سپند ما		ز گیرودار ما آسوده باش ای آهوی وحشی		که از بس نارسایی چین نمی گیرد کمند ما
جان من رفتن ازین سینه بی کینه چرا؟		روی گردان شدن از صحبت آیینه چرا؟		میفروشان به خدا عالم درویشی هاست		نگرفتن به گرو خرقه پشمینه چرا؟
گل روی تو چو شبنم نگران ساخت مرا		خار در پیرهن چشم تر انداخت مرا		سرکشی از نمد فقر نکردم، به چه جرم		سایه بال هما در قفس انداخت مرا؟
نه چنان تنگ گرفته است دل تنگ مرا		که برآرد ز کدورت می گلرنگ مرا		نیست در عالم افسرده جگرسوخته ای		به چه امید برآید شرر از سنگ مرا؟
تا به کی دور بود سایه ابراز سر ما؟		خشک باشد لب ما چون جگر ساغر ما		شعله پیش جگر سوخته ما خام است		بال پروانه بود یک ورق از دفتر ما
رخنه در سنگ کند ناخن اندیشه ما		پنجه در پنجه الماس کند تیشه ما		باده روح در او نشأه ماتم بخشد		مگر از سنگ مزارست گل شیشه ما
(مده ز دست درین فصل جام صهبا را		که موج لاله به می شست روی صحرا را)		(جنون ما به نسیم بهانه ای بندست		بس است آتش گل دیگجوش سودا را)
اسیر ساخت به یک خنده نهان ما را		گشاده رویی گل کرد باغبان ما را		وصال او به نسیم ملامت ارزان است		تفاوتی نکند حرف باغبان ما را
در زیر بار مهره گل نیست دست ما		ز اشک تاک سبحه کند می پرست ما		نه گوشه کلاه و نه زلف و نه توبه ایم		خوبان چه بسته اند کمر در شکست ما؟
غافل مشو ز رتبه شوق بلند ما		از ساق عرش (حلقه) رباید کمند ما		بی طاقتان شوق، هلاک بهانه اند		از ماهتاب سوخته گردد سپند ما
(مردانه ازین خرقه سالوس برون آ		زن نیستی، از پرده ناموس برون آ)		(پر در پر هم بافته پروانه و بلبل		ای شمع گل اندام ز فانوس برون آ)
از نغمه عشاق چه ذوق اهل هوس را؟		از ناله بلبل چه خبر چوب قفس را؟		بربند به نرمی دهن هرزه درایان		از پنبه توان کرد زبان بند جرس را
هر نگه صد کاسه خون می خورد		تا به مژگان می رساند خویش را		هر سر خاری که گل کرد از زمین		در رگ من می دواند نیش را
چنان ز ساده دلی ها رمیده ام ز کتاب		که بوی خون به مشامم رسید ز سرخی باب!		تمام شب به خیال تو عشق می بازم		ز سادگی به کتان صاف می کنم مهتاب
گر ز روی خود براندازی نقاب		پشت بر دیوار ماند آفتاب		ای رسانده کاوش مژگان تو		خانه چشم اسیران را به آب
گل رخسار او در عالم آب		زند ترخنده بر یاقوت سیراب		نبرد تلخی بادام را قند		نشد کم زهر چشمش از شکرخواب
(حاجت از خاک مراد در میخانه طلب		دم همت ز لب خامش پیمانه طلب)		(مشرق گوهر جودست کف ابر بهار		هر چه خواهد دلت از گریه مستانه طلب)
هر که از بی طاقتی نالید تمکینش سزاست		هر که از فتراک سرپیچید بالینش سزاست		از پریشان اختلاطی رنگ بر رویت نماند		هر که با گلچین مدارا می کند اینش سزاست
سجده گاه بوسه من نقش پای او بس است		دست پیچ حسرتم زلف رسای او بس است		از لب شیرین چه می خواهند خون کوهکن؟		زخم دندان تأسف خونبهای او بس است
شیوه ما گرد جانان بی خبر گردیدن است		گرد دل گردیدن ما گرد سر گردیدن است		در محرم تا چه خونها در دل مردم کند		محنت آبادی که عیدش دربدر گردیدن است
چه حاجت است به می لعل سیر رنگ ترا؟		نظر به پرتو خورشید نیست رنگ ترا		دم از ثبات قدم می زند ز ساده دلی		ز دور دیده هدف جلوه خدنگ ترا
سرشته اند به دیوانگی سرشت مرا		نمی توان به قلم داد خوب و زشت مرا		مرا به ریزش ابر بهار حاجت نیست		رگ بریده تاکی بس است کشت مرا
ز ناز بوسه لب دلستان نداد مرا		به لب رسید مرا جان و جان نداد مرا		به صبر گفتم ازان لب، دهن شود شیرین		خط از کمین بدر آمد امان نداد مرا
نمی کشد دل غمگین به صبحگاه مرا		که دل ز چهره خندان شود سیاه مرا		ز هرزه خندی گل پاکشیدم از گلزار		در گشاده نهد چوب پیش راه مرا
ز جلوه تو حیاتی است خاکساران را		که خون مرده شمارند آب حیوان را		چو برق بگذر ازین خاکدان که در یک دم		سفال تشنه کند آه گرم، ریحان را
بهار مایه غفلت بود گرانان را		شکوفه پنبه گوش است باغبانان را		چراغ گل به نسیم بهانه ای بندست		مبر به سیر چمن آستین فشانان را
چه نسبت است به روی تو روی آینه را؟		که خشک کرد فروغ تو جوی آینه را		به یاد روی تو با گل خوشم که طوطی مست		به یک نظر نگرد پشت و روی آینه را
چو آفتاب بکش جام صبحگاهی را		به خاکیان بچشان رحمت الهی را		نماز اگر نکنی اختیار آن با توست		مباد فوت کنی آه صبحگاهی را
کو عشق تا به هم شکند هستی مرا؟		ظاهر کند به عالمیان پستی مرا		تا آتش از دلم نکشد شعله چون چنار		باور نمی کنند تهیدستی مرا
عیدست مرگ دست به هستی فشانده را		پروای باد نیست چراغ نشانده را		دل را ز اختلا گرانان سبک برآر		دریاب زود این ته دیوار مانده را
مجنون کند فریب نگاهت غزاله را		بوی خوش تو تازه کند داغ لاله را		صد زخم ناف سوز خورد آهوی ختا		بر هم زنی چو طره مشکین کلاله را
غم روزی نخورد هر که دلش آزاده است		روزی اهل تو کل همه جا آماده است		جان روشن ندهد تن به کدورت، چه کند		تیرگی لازمه آب حیات افتاده است
آن که صد شیوه به آن چشم سخنگو داده است		چه اداها که به آن گوشه ابرو داده است		آفتابی است دگر چهره رنگت امروز		سفر آینه ای باز مگر رو داده است؟
لعل سیراب تو ترخنده به صهبا زده است		نگهت زهر به سرچشمه مینا زده است		گوهر جرات من در صدف طوفان نیست		بارها قطره من بر صف دریا زده است
داغ مشکینم که ناف لاله ها را سوخته است		از تب غیرت گل خورشید را افروخته است		آنچه بر رخساره او می نماید خال نیست		شبنم نازک دلی در آتش گل سوخته است
دل به دام زلف آن مشکین کمند افتاده است		مرغ بی بال و پری در کوچه بند افتاده است		در حریم خاکساری سرکشی را بار نیست		شعله این بزم در پای سپند افتاده است
بخت ما چون بیدمجنون سرنگون افتاده است		همچو داغ لاله نان ما به خون افتاده است		هر چه می گیریم صرف بینوانان می کنیم		کاسه دریوزه ما سرنگون افتاده است
تا خیال عارضش در دیده مأوا کرده است		گریه خونها خورده تا در چشم من جا کرده است		مژده باد ای اختر طالع که چشم مست او		گوشه چشمی به حال سرمه پیدا کرده است
بر سر گردون گل انجم سرشک ما زده است		باده گلرنگ ما گل بر سر مینا زده است		کیست مجنون تا بود در ناتوانی همچو من؟		سایه دامن مکرر تیشه ام بر پا زده است!
از خمار خواب خوش یوسف به زندان آمده است		بد نبیند هر که خواب او پریشان آمده است		ز آشنایانی که بر گرد تواند ایمن مباش		بارها بر سنگ، پای من ز دامان آمده است
گل ز تیغ غمزه اش در خاک و خون غلطیده است		چشم خورشید از غبار خط او ترسیده است		اشک ما در چشم دارد گرد غربت بر جبین		گوهر ما در صدف داغ یتیمی دیده است
چشم ما طرفی کز آن رخسار آتشناک بست		کی سمندر از وصال شعله بی باک بست؟		طالع از خوبان ندارد چهره خندان ما		ورنه قمری سرو را از طوق بر فتراک بست
بس که تند و تلخ و خشم آلود آن بدخو نشست		چین چو جوهر عاقبت بر تیغ آن ابرو نشست		رو به دیوار آورد هر کس به من آورد روی		بس که گرد کلفت از دوران مرا بر رو نشست
خوشدلی فرش است در هر جا شراب و ساز هست		غم نگردد گرد آن محفل که غم پرداز هست		در صدف گوهر جدا باشد ز آغوش صدف		وصل هجران است هر جا دورباش ناز هست
در محبت جز تهیدستی متاعی باب نیست		هر که را دل هست اینجا از اولوالالباب نیست		در میان چشم ما و دولت بیدار عشق		پرده بیگانگی جز پرده های خواب نیست
(آتشین جانی چو من بر صفحه ایام نیست		بخیه را بر خرقه من چون سپند آرام نیست)		(دل چه گستاخانه با آن زلف بازی می کند		مرغ نوپرواز را اندیشه ای از دام نیست)
ذوقی از حرف محبت بی صفای سینه نیست		طوطیان را تخته مشقی به از آیینه نیست		هر طرف چشم افکنی داغی به خون غلطیده است		هیچ باغ دلگشایی به ز چاک سینه نیست
به این عنوان اگر قامت کشد سرو دلارایت		نماید طوق قمری جلوه خلخال در پایت		نخواهی از گزیدن مانع دندان من گشتن		اگر دانی چه خونها در جگر دارم ز لبهایت
هر کجا قامت دلدار به دعوی برخاست		سرو چون زنگ ز آیینه قمری برخاست		عشق ازان برق که در خرمن مجنون انداخت		دود اول ز سیه خانه لیلی برخاست
تار و پود فلک از ناله پیچیده ماست		پیله اطلس گردون دل غم دیده ماست		نظر همت ما وسعت دیگر دارد		آسمان مردمک چشم جهان دیده ماست
پیش اشکم که خروشنده تر از سیلاب است		بحر را مهر خموشی به لب از گرداب است		تا ازان حسن رباینده نظر یافته است		آب آیینه رباینده تر از سیلاب است
چشمت از گوشه میخانه بلاخیزترست		پسته تنگ تو از بوسه شکرریزترست		در لطافت تن سیمین تو با خرمن گل		یک قماش است، ولی از تو بانگیزترست
فکر دنیای دنی کار خدانشناس است		هر چه در دل گذرد غیر خدا وسواس است		لب ببند از سخن پوچ که صد پیراهن		لاغری خوبتر از فربهی آماس است
چاره خاک نشینان به قضا ساختن است		پیش شمشیر حوادث سپر انداختن است		دامن از خلق کشیدن گل شهرت طلبی است		این بساطی است که بر چیدنش انداختن است
شور دریای وجود از سر پرشور من است		رقص مینای فلک از می پرزور من است		می زند مور خطش ملک سلیمان بر هم		این پریزاد قباپوش که منظور من است
اشک از گرمی آه دل من گلگون است		طره آه من از سلسله مجنون است		سرو آورده خطی سبز ز دیوان قضا		کز جهان دست تهی قسمت هر موزون است
یک سر زلف تو در چین و یکی ماچین است		چشم بد دور ازان ملک که حدش این است		ترسم از دور به چشمش بخورند اهل نظر		بس که چون خواب بهاران لب او شیرین است
روزگاری است که پایم ز چمن کوتاه است		دست امیدم ازان سیب ذقن کوتاه است		بی حجابانه به بزم آمد و مستانه نشست		گل بچینید که دیوار چمن کوتاه است
اشک خالی کن دلهای غم اندوخته است		سخن سرد نسیم جگر سوخته است		در بیابان تمنا اثر از منزل نیست		می کند آنچه سیاهی، نفس سوخته است
دل هر کس که مسلم ز علایق رسته است		چون سپندی است که از آتش سوزان جسته است		چشم احسان ز بخیلان ترشروی مدار		چه زنی حلقه بر آن در که ز بیرون بسته است؟
جوش سودا ز سرم عقل گرانبار گرفت		این چنین گل نتوان از سر دستار گرفت		چمن آرای مرا حاجت در بستن نیست		جوش گل راه تماشایی گلزار گرفت
دل به منت ز من آن یار جفاکیش گرفت		گل به رغبت نتوان از کف درویش گرفت		کم خود گیر که انگشت نما می گردد		هر که چون ماه درین حلقه کم خویش گرفت
(دلم ز سینه به آن زلف تابدار گریخت		ز چارموجه غم در دهان مار گریخت)		(خوشا کسی که ازین سایه های پا به رکاب		به زیر سایه آن سرو پایدار گریخت)
سیاه روی کتاب از ورق شماری ماست		شبی که صبح ندارد سیاهکاری ماست		ز شوق، جسم گران را چنان سبک کردیم		که وقت فکر، ردیف فلک سواری ماست
ترا که پنبه گوش شعور سیماب است		نفس کشیدن محشر فسانه خواب است		هوای وادی غفلت رطوبتی دارد		که پای ریگ روان در شکنجه خواب است
زبان شانه درازست بر سر عالم		به این که خدمت زلف تو حق شمشادست		جفای چرخ فلک را هم از تو می دانم		که شوخ چشمی طفلان گناه استادست
دل آرمیده بود گفتگو چو هموارست		چمن صحیح بود تا نسیم بیمارست		ز سایه روی زمین را کبود می سازد		ز ناز بس که نهال قدش گرانبارست
ترا که خط بناگوش ابجد نازست		چه وقت توبه حسن کرشمه پردازست؟		دو چشم واله قربانیان پس از تسلیم		دو شاهدست که انجام به ز آغازست
کلام تلخ جبینان حلاوت آمیزست		زمین هند به آن تیرگی شکرخیزست		خدا غنی است ز عصیان ما سیه کاران		طبیب را چه زیان از شکست پرهیزست؟
تبسمی که دهد یار ازان دهن جان است		میی که بوسه بر آن لب زد آب حیوان است		دمی که بی سخن عاشقی است شمشیرست		دلی که آب ز تیغی نخورده پیکان است
سخن بلند چو گردد به وحی مقرون است		اتاقه سر مصحف کلام موزون است		برات وعده می کهنگی نمی داند		که وعده می گلرنگ دعوی خون است
حیرتکده چشم مرا خواب ندیده است		افتادگی اشک مرا آب ندیده است		کم لاف ز همچشمی اش ای آهوی وحشی		این طرز نگه چشم تو در خواب ندیده است!
بر سبزه خط تکیه مکن موج سرابی است		هر حلقه پی رفتن حسن تو رکابی است		گر آه برآرد ز دل هر دو جهان دود		در پیش سیه مستی او دود کبابی است
اندیشه ز مستی نکند هر که شرابی است		کآبادی این طایفه موقوف خرابی است		آن را که به انگشت توان عیب شمردن		در عالم انصاف ز مردان حسابی است!
ارباب همم را چه غم از بی پر و بالی است؟		بال و پر این طایفه از همت عالی است		نفرین بود از دست دعا رزق بخیلان		تکبیر فنا فاتحه سفره خالی است
ارباب حیا را لب نانی ز جهان نیست		روزی ز دل خود خورد آن را که زبان نیست		(یاری که نگیرد دلش از دوری منزل		در وادی تجرید به جز ریگ روان نیست)
در چشم و دل پاک ز دنیا خبری نیست		در عالم حیرت ز تماشا خبری نیست		آسوده بود سرو ز بی طاقتی آب		این سر به هوا را ز ته پا خبری نیست
زاهدان را گوشه خلوت بس است		عارفان را نشأه وحدت بس است		خاکساران بی نیازند از لباس		سایه را افتادگی زینت بس است
ای دل بی درد، آزادی بس است		این همه آزار ما دادی بس است		سرفرازی میوه آزادگی است		سرو خضر راه این وادی بس است
سرکشم ز ابر بهاری گذشته است		شراب من از خوشگواری گذشته است		چرا ابرویت چون هلالی نباشد؟		که عمرش به بیمارداری گذشته است
غم پوشش برونم را گرفته است		خیال نان درونم را گرفته است		ز فکر جامه و نان چون برآیم؟		که بیرون و درونم را گرفته است
ای که گفتی نگاه خیره تو		پرده شرم از میان برداشت		روی ازان روی می توان گرداند؟		چشم ازان چشم می توان برداشت؟
زهرست بی تبسم شیرین شراب تلخ		با بخت شور چند توان خورد آب تلخ		بی می نیم شکفته، همانا بریده اند		همچون پیاله ناف مرا با شراب تلخ
شنیدم آنقدر از دوستان تلخ		که شد شیرینی جان در دهان تلخ		نباشد چشم او بی زهر چشمی		بود بیمار را دایم دهان تلخ
زلف مشکین تو سر در دامن محشر نهاد		خط گستاخ تو لب را بر لب کوثر نهاد		برنمی خیزد ز شور حشر، یارب بخت من		در کدامین ساعت سنگین به بالین سر نهاد
سرو را از جلوه مستانه از جا می برد		خنده او تلخکامی را ز صهبا می برد		قسمت سوداگر بیت الحزن دست تهی است		صرفه سودای یوسف را زلیخا می برد
قسم به شمع تجلی که پرتوش ازلی است		که عشق تازه عذاران بهار زنده دلی است		عزیزدار دل پاره پاره ما را		که شمع را پر پروانه مصحف بغلی است
ترا که برق بلا خوشه چین خرمن نیست		خبر ز حال من و تنگدستی من نیست		ترا رسد به غزال حرم سرافرازی		که در قلمرو چین این بیاض گردن نیست
خیال طره او در دل خراب گذشت		چه موج بود که مستانه بر حباب گذشت		کجایی ای نفس عقده سوز باد سحر		که عمر غنچه ما در ته نقاب گذشت
مرا به نیم تبسم خراب کرد و گذشت		نگاه گرم عنان را به خواب کرد و گذشت		فغان که دولت پا در رکاب خوبی را		دو چشم ظالم او صرف خواب کرد و گذشت
ترخنده از عرق به می ناب زد رخت		باز این چه نقش بود که بر آب زد رخت		یاقوت های راز نهان رنگ باختند		زین آتشی که در دل احباب زد رخت
هستی نماند و در سر پوچ آرزو بجاست		می شد تمام و نکهت او در کدو بجاست		دخل جهان سفله نگردد به خرج کم		چندان که می برند به خاک آرزو بجاست
ز اهل سخن مپرس مقام سخن کجاست		حسن غریب را که شناسد وطن کجاست؟		زان شعله ها که از دل پروانه سر کشید		روشن نشد که شمع درین انجمن کجاست
چون غنچه گر زبان تو با دل موافق است		بر کاینات از ته ل خنده لایق است		در وقت صبح چرخ نفس راست می کند		یعنی که غمگسار جهان یار صادق است
موج خطر سفینه اهل توکل است		در رهگذار راست روان تیغ کج پل است		ز افتادگی چو شبنم گل نیستم غمین		چون پله ترقی من در تنزل است
امروز حسن خط به رخ او مسلم است		یاقوت از شکسته آن زلف، درهم است		در چشم داغ من که به ماتم نشسته است		هر ناخنی اشاره به ماه محرم است
نرمی حصار عافیت جان روشن است		از موم پشت آینه بر کوه آهن است		قانع به دستبوس شدن زان جهان حسن		از بحر تشنه را به قلم آب خوردن است
ناخن به سینه ریزی حسن هلال ازوست		طرز نگاه کردن چشم غزال ازوست		شیرین به جوی شیر برآمیخت چون شکر		خسرو دلش خوش است که بزم وصال ازوست
تا عارضت ز آتش می برفروخته است		بر آسمان ستاره خورشید سوخته است		ای آتش و سپند دگر وقت همرهی است		چشم بدی به زخم دلم بخیه دوخته است
از سرد مهری آتش شوقم فسرده است		روغن تلف مکن به چراغی که مرده است		با مشتری به چین جبین حرف می زند		حسن تو گوشمال کسادی نخورده است
در جوش خلق کعبه حاجات گم شده است		در توبه شکسته خرابات گم شده است		آن طفل مشربیم که در مشت خاک ما		بس گوهر گرامی اوقات گم شده است
خال تو ریشه در شکرستان دوانده است		در خط سبز، شهپر طوطی رسانده است		جز خط دل سیه که مبیناد روز خوش		بر شمع آفتاب که دامن فشانده است؟
دل بی خیال طایر شهپر بریده است		بی فکر روح پای به دامن کشیده است		معیار آرمیدگی مجلس است شمع		تا دل بجاست وضع جهان آرمیده است
از پسته تو شور ملاحت چکیده است		صبح صباحت از گل رویت دمیده است		یارب ز چشم زخم خمارش نگاه دار		باغ از بنفشه سرمه مستی کشیده است
آتش ز شرم خوی تو تا سر کشیده است		خود را به زیر بال سمندر کشیده است		خودبین مباش تا به حیات ابد رسی		آیینه سد به راه سکندر کشیده است
عشق ترا به رونق ما احتیاج نیست		این برق را به مشت گیا احتیاج نیست		در زیر بار منت عریان تنی مرو		ملک تجردست، قبا احتیاج نیست
در گلشن وجود ره بوالفضول نیست		برگ خزان رسیده او بی اصول نیست		داغ است عشق از دل بی آرزوی من		خون می خورد کریم چو مهمان فضول نیست
بر رنگ عصمت تو می ناب دست یافت		صد حیف بر کتان تو مهتاب دست یافت		نگذاشت آشنایی من چین در ابرویت		کافر به طاق ابروی محراب دست یافت
رخساره گلرنگ تو گلزار بهشت است		خط گرد گل روی تو دیوار بهشت است		طاعات ریایی است کلید در دوزخ		زاهد به چه سرمایه خریدار بهشت است
آغاز خط آن شوخ به عشاق رحیم است		در آخر بازار، فروشنده کریم است		از جلوه بیاسا که ز بیداد خزان سرو		آزاد ازان است که یک جای مقیم است
از وصل، ملال دل خرم نمکین است		در دامن گل گریه شبنم نمکین است		بی چاشنیی نیست شکرخنده شادی		اما روش گریه ماتم نمکین است
روی دل این خسته به آن چشم سخنگوست		چون عقده مرا چشم به آن گوشه ابروست		تا مهر خموشی زده ام بر لب گفتار		در چشم من این دایره یک چشم سخنگوست
تا به برگ سبز، خط او چمن را یاد کرد		باغبان از خرمی گل را مبارک باد کرد		سخت جانان خوب می دانند قدر یکدگر		بیستون فریادها در ماتم فرهاد کرد
کاوش مژگان او از بس که دست انداز کرد		صفحه آیینه را چون سینه شهباز کرد		چون نگردد آب حیوان در مذاق خضر تلخ؟		تیغ او در ماتم من زلف جوهر باز کرد
می چسان مغز من آتش روان را پرورد؟		روغن بادام چون ریگ روان را پرورد؟		زود باشد غوطه در بحر تهیدستی زند		چون صدف هر کس یتیم دیگران را پرورد
بر گل رخسار او تا زلف پیچ و تاب زد		شهپر پروانه سیلی بر رخ مهتاب زد		از شکرخواب خزان امید بیداری نداشت		سایه سرو تو بر روی گلستان آب زد
من کیم تا دست امیدم به آن دامن رسد؟		این مرا بس کز رهش گردی به چشم من رسد		نیست هر گوشی حریف ناله جانسوز من		آتشی کو تا به فریاد سپند من رسد؟
بی تو بر من شش جهت چون خانه زنبور شد		چار دیوار عناصر تنگنای گور شد		از سر مشق جنون افتاده بودم سالها		نوخطی دیدم که داغ کهنه ام ناسور شد
تا دل از زلفش جدایی کرد از جان سیر شد		نافه تا افتاد دور از ناف آهو پیر شد		روزی لب تشنگان را می دهد سامان خدا		دایه هر خونی که خورد از دست طفلان، شیر شد
از فضولی چشم بستم خار و گل همرنگ شد		گوش را کردم گران، هر نغمه سیرآهنگ شد		چون صدف هر قطره آبی که در کامم چکید		از هوای خاطر افسرده من سنگ شد
وقت شد تا لشکر خط ماه تا ماهی کشد		ماجرای دل به زلف او به کوتاهی کشد		هر کجا حرفی ازان چاک گریبان بگذرد		قصه پپراهن یوسف به کوتاهی کشد
شوربختم، دل به آن کنج دهانم می کشد		موشکافم، دل به آن موی میانم می کشد		خار دیوارم، وبال دامن گل نیستم		بی سبب از باغ بیرون باغبانم می کشد
داستان عمر طی شد حرف او آخر نشد		برگریزان زبان شد، گفتگو آخر نشد		شد به هم پیچیده طومار حیات جاودان		داستان زلف بی پایان او آخر نشد
شد بهار و غنچه ما همچنان در خاک ماند		این گره گلزار را در رشته خاشاک ماند		لاله با دست نگارین سینه خارا شکافت		دانه ما در چنین فصلی به زیر خاک ماند
رفت ایام جوانی، شوق در جانم نماند		هایهوی عندلیبان در گلستانم نماند		از پشیمانی سخن در عهد پیری می زنم		لب به دندان می گزم اکنون که دندانم نماند
وقت جمعی خوش که تخمی در ته گل کرده اند		خاطر خود جمع از امید حاصل کرده اند		زاهدان چون سکه بهر رونق بازار خود		پشت بر زر، روی در دنیای باطل کرده اند
فتنه و آشوب از هر سو به من رو کرده اند		تا دگر چشمان پرکارش چه جادو کرده اند		چشم آهو چشم من هرگز به این مستی نبود		گوییا در سرمه اش بیهوشدارو کرده اند
نغمه و گفتار خوش ارواح را بال و پرند		گر به صورت رهزنند اما به معنی رهبرند		گل ز شبنم، شبنم از گل یافت چندین آب و تاب		ساده لوحان جهان آیینه یکدیگرند
پنبه از بی طالعی ناخن به داغم می زند		پرده فانوس، دامن بر چراغم می زند		عشقبازان را نسیم زلف می آرد به رقص		بوی گل بیهوده خود را بر دماغم می زند
اهل دعوی خط به حرف اهل معنی می کشند		این سگان با آهوان گردن به دعوی می کشند		نیست حسن و عشق را از یکدگر بیگانگی		عاشقان از بید مجنون ناز لیلی می کشند
گه لب لعلش دهد دشنام و گه تحسین کند		هر نفس خود را به رنگی در دلم شیرین کند		دانی از خارا بریدن مطلب فرهاد چیست؟		می کند مشقی که چون جا در دل شیرین کند
روح را با تن شکم پرور برابر می کند		بادبان را کشتی پربار لنگر می کند		تخم نیکی را زمین پاک اکسیر بقاست		قطره آبی که نوشد تیغ جوهر می کند
میان نور و ظلمت عالمی دارم، نمی دانم		که شامم صبح یا صبح امیدم شام می گردد		به گمنامی قناعت کن دل روشن اگر خواهی		که در چشم نگین عالم سیاه از نام می گردد
کسی تا کی برای رزق دل بر آسمان بندد؟		به جاب آب، آب رو به جوی کهکشان بندد		ز بس تلخ است کامم از حدیث تلخ، حیرانم		که چون با راستی نی را شکر در استخوان بندد
خطش خورشید را در دامگاه هاله می آرد		رخ او جام می را در لباس لاله می آرد		نه از تیشه است کوه بیستون را ناله و زاری		شکوه حسن شیرین سنگ را در ناله می آرد
نهال قامت او کی مرا از خاک بردارد؟		که چون نقش قدم افتاده ای در هر گذر دارد		شدم خاک و نیامد بر سر خاکم خدنگ او		مگر از بال عنقا ناوک ناز تو پردارد؟
خطر از قاطعان راه، رهبر بیشتر دارد		که پیرو پیش رو از پیشرو دایم سیر دارد		منم کز سوختن دود از نهادم برنمی خیزد		وگرنه هر کجا خاری است آهی در جگر دارد
ازان فرهاد دایم جای در کوه و کمر دارد		که از هر لاله نقش پای گلگون در نظر دارد		دلم از فکر مژگانش نمی آید برون صائب		همیشه خون گرم من جدل با نیشتر دارد
چه زنگ از خاطر من دیده نمناک بردارد؟		چه گرد از روی برگ تاک، اشک تاک بردارد؟		نمی اندیشد از زخم زبان چون عشق کامل شد		که سیل تندرو از راه خود خاشاک بردارد
گه تبسم از لبش، گاهی سخن گل می کند		فتنه ای هر دم ازان کنج دهن گل می کند		با حجاب او چه سازم کز نسیم یک نگاه		عارض او از عرق صد پیرهن گل می کند
داغ عاشق سازگاری کی به مرهم می کند؟		لاله این باغ خون در چشم شبنم می کند		دولت گردنده دنیا به استحقاق نیست		دور گردون دیو را در دست، خاتم می کند
چشم مستت سرمه را بیهوشدارو می کند		زهر قاتل وسمه را آن تیغ ابرو می کند		بر گلستانی که آن شمشاد بالا بگذرد		سرو را انگشت حیرت بر لب جو می کند
(دود دل را اشک چشم تر تلافی می کند		هر چه دوزخ می کند کوثر تلافی می کند)		(هر ستم کز چشمش آمد عذر می خواهد لبش		تلخی بادام را شکر تلافی می کند)
چند حرف بوسه او بر لب جان بشکند؟		چند جامم در کنار آب حیوان بشکند؟		از شکست دل نشد کم هیچ شور گریه ام		کی به یک کشتی شکستن خشم طوفان بشکند؟
رهروان چون بر میان دامان استغنا زنند		هر چه پیش آید به غیر از دوست، پشت پا زنند		با گناه ما چه سازد آتش دوزخ، مگر		روز محشر طاعت ما را به روی ما زنند
حق پرستانی که از عشق خدا دم می زنند		گام اول پشت پا بر هر دو عالم می زنند		می کنند آنان که حق را بهر دنیا بندگی		بوسه بر دست سلیمان بهر خاتم می زنند
چرخ در گردش بود تا دل به جای خود بود		شوق در راه است تا منزل به جای خود بود		از شکست شیشه درهم نشکند بال پری		تن اگر از پا درآید دل به جای خود بود
یاد ایامی که رویش را بهار شرم بود		با حیا هنگامه نظاره او گرم بود		یک ته پیراهن آمد تا به کنعان باد مصر		بس که روی دشت از آواز زلیخا گرم بود
چشم من دایم سپند آتش رخساره بود		چون شرر تا چشم وا کردم دلم آواره بود		عشق آن روزی که صحرای عدم را رنگ ریخت		گردبادش روح گردآلود این آواره بود
شمع دل را روشنی در وقت خاموشی بود		راحتی گر هست در خواب فراموشی بود		لب چو کردی آشنای می، لب پیمانه باش		در سر مستی سخن داروی بیهوشی بود
بی تو گر ساغر زنم خون در رگم نشتر شود		بی دم تیغت اگر آبی خورم خنجر شود		غیرت ما ناز از معشوق نتواند کشید		بلبل مغرور ما از خنده گل، تر شود
دل سیاه ارباب غیرت را ز منت می شود		شمع ما خاموش از دست حمایت می شود		می شود شیطان پا بر جای دیگر بهر نفس		در جهان آفرینش هر چه عادت می شود
گنج در ویرانه من مار ارقم می شود		زعفران در سینه من ریشه غم می شود		از عصای خود خطر دارند کوران وقت جنگ		بی بصیرت از دلیل خویش ملزم می شود
عافیت می خواهم از گردون، ملالم می دهد		خوشدلی می جویم از اختر، وبالم می دهد		در طلسم قیمت من ره نمی یابد شکست		بی سبب گرد کسادی خاکمالم می دهد
عشوه ها از طالع ناساز می باید کشید		با کمال بی نیازی ناز می باید کشید		دل چو از کف رفت باز آوردن او مشکل است		اسب سرکش را عنان ز آغاز می باید کشید
گل نشکفته من در چمن هرگز نمی خوابد		به شبنم در ته یک پیرهن هرگز نمی خوابد		چه اظهار ندامت می کنی از کار خود خسرو؟		به این افسانه خون کوهکن هرگز نمی خوابد
شکوه خامشی در ظرف گفت و گو نمی گنجد		محیط بیکران در تنگنای جو نمی گنجد		فضای پرفشانی از برای بلبلان دارد		اگر چه در حریم غنچه گل، بو نمی گنجد
به کوی عشق زاهد دشمن ناموس می گردد		اگر زاغ آید اینجا غیرت طاوس می گردد		خوشا بخت گلستانی که صید خود کند ما را		قفس از شعله آواز ما فانوس می گردد
به درویش از تهیدستی گوارا مرگ می گردد		خزان فصل بهار مردم بی برگ می گردد		چراغی را که روغن می کشد دودی نمی باشد		ندارد آه حسرت هر که شادی مرگ می گردد
کم و بیش جهان در نیستی همسنگ می گردد		به دریا سیل الوان چون رسد یکرنگ می گردد		برآی از قلزم افسرده امکان به چالاکی		که در یک ساعت اینجا اشک نیسان سنگ می گردد
(جنون از نشأه هشیاری من ننگ می گیرد		ز نور توبه ام آیینه دل زنگ می گیرد)		(هلال عید در قلب شفق دانی چه را ماند؟		چو شمشیری که از خون شهیدان رنگ می گیرد)
نفس را یاد رویش شعله بی باک می سازد		نسیم زلفش از دل سینه ها را پاک می سازد		رخش هر خون که در دل کرد، شد خط عذرخواه او		که خون از مشک گشتن راه خود را پاک می سازد
تماشای تو از دل سینه ها را پاک می سازد		شکرخند تو جانها را گریبان چاک می سازد		نمی آید ز شوخی بر زمین پا آن ستمگر را		به امید چه عاشق خویشتن را خاک می سازد؟
نفس را صافی از کلفت خراش سینه می سازد		که سوهان تیغ ناهموار را آیینه می سازد		ز مرگ عاشقان پروا ندارد حسن بی پروا		که صد طوطی ز موم سبز این آیینه می سازد
بدآموز قفس در آشیان مسکن نمی سازد		ز چشم افتاده دام تو با گلشن نمی سازد		ز عنوان بیاض دیده یعقوب شد روشن		که دورافتادگان را دیده روشن نمی سازد
که می گفت از دل یاقوت دود عنبرین خیزد؟		خطی چون نیش زنبوران ز جوی انگبین خیزد		ز فیض خاکساری سرفراز نه چمن گشتم		که می گفت این چنین سروی ازین آب و زمین خیزد
صفای عارضش ته جرعه بر مهتاب می ریزد		لبش بیهوشدارو در شراب ناب می ریزد		نمی دانم چه خصمی با نوای بلبلان دارد		که شبنم هر سحر در گوش گل سیماب می ریزد
چه لذت دیدن رخسار آن مه پاره می بخشد		که عاشق هر دو عالم را به یک نظاره می بخشد		غلط بخشی تماشا کن که خورشید بلنداختر		ز گلها رنگ می گیرد به سنگ خاره می بخشد
همان خشک است مژگان گر به خوناب دگر غلطد		نگردد رشته تر چندان که در آب گهر غلطد		که بیرون می دهد راز گلوسوز محبت را؟		عجب دارم ز دست رعشه داران این گهر غلطد
به قتل من چنان تیغش به استعجال می آمد		که از جوهر به گوش من صدای بال می آمد		گذشتن بر تو دشوارست از دریای بی پایان		وگرنه گریه شادی به استقبال می آمد!
گرفتار محبت دوست از دشمن نمی داند		ز راحت دشمنی ها گلخن از گلشن نمی داند		به ریزش می توان تسخیر خوبان کرد، چشم من!		کسی این چشمه را بهتر ز چشم من نمی داند
دلم در سینه درس ناله مستانه می خواند		به طرز بلبل ناقوس در بتخانه می خواند		عجب فیضی است با یونان زمین خطه مشرب		که طفل نوسواد او، خط پیمانه می خواند
طبیب پست فطرت خلق را رنجور می خواهد		گدای دوربین فرزند خود را کور می خواهد		کمال حسن رسوایی تقاضا می کند، ورنه		گل این بوستان را باغبان مستور می خواهد
خوشا دردی که هر مو بر تن من در خروش آید		به هر پهلو که غلطم ناله زخمی به گوش آید		به بزم عیش نتوان دید خالی جای جانان را		چو بینم شیشه ای خالی ز می خونم به جوش آید
(صبا در هم خبر از طره جانانه می گوید		سخن های پریشان با من دیوانه می گوید)		(سری خم کرده ابرویت به سوی چشم، می دانم		که حرف کشتنم با نرگس مستانه می گوید)
آن که چشمان ترا نشأه بیهوشی داد		مستمندان ترا ذوق جگرنوشی داد		لب فرو بستنم از ناله ز بی دردی نیست		نفس سوخته ام سرمه خاموشی داد
گر چنین سرو ز بالای تو درهم گردد		طوق هر فاخته ای حلقه ماتم گردد		دولتی را که چو خورشید رسد وقت زوال		نورش افزون شود و سایه او کم گردد
اگر ابروی تو محراب نمازم گردد		کعبه پروانه صفت گرد نیازم گردد		به گریبان نرسد نکهت دامن دارش		جامه یوسف اگر پرده رازم گردد
حسن خط پرده فهمیدن مضمون گردد		کسی آگاه ز مضمون خطش چون گردد		مصرع سرو به تقطیع چه حاجت دارد؟		الف از صنعت مشاطه چه موزون گردد؟
عیب در چشم و دل پاک هنر می گردد		کف بی مغز درین بحر گهر می گردد		چون کند عاشق بی تاب عنانداری خود؟		کز نشیب آب به پابوس تو برمی گردد!
شبنم از روی لطیف تو نظر می دزدد		غنچه از شرم تو سر در ته پر می دزدد		می کند بیهده دل عیب خود از عشق نهان		گل ز خورشید عبث دامن تر می دزدد
بوی گل مژده آشوب جنون می آرد		ناله بلبلم از پرده برون می آرد		مرو از راه برون بر اثر نکهت زلف		که سر از کوچه زنجیر برون می آرد!
شوربختی ز دو چشم تر ما می بارد		تلخکامی ز لب ساغر ما می بارد		از دم تیغ تو آسوده دلان محرومند		این رگ ابر همین بر سر ما می بارد
هر که را می نگری شکوه ز قسمت دارد		جز دل ما که به ناداده قناعت دارد		قد موزون ترا نیست به مشاطه نیاز		مصرع سرو به تقطیع چه حاجت دارد؟
ناله ام کاوش ازان خنجر مژگان دارد		گریه من نمک طرز ز طوفان دارد		یک نگه کردن ما این همه آزار نداشت		باغبان حق نگاهی به گلستان دارد
نمک لعل تو کی چشمه حیوان دارد؟		یوسف مصر کی این چاه زنخدان دارد؟		راز این سینه صد چاک چرا گل نکند؟		که دریده دهنی همچو گریبان دارد
با رخت آینه خوش عیش تمامی دارد		شانه با هر شکن زلف تو دامی دارد		عمرها رفت ز وارستگی و می سوزم		تب واسوختگی طرفه دوامی دارد
رهنوردی که مدارش به توکل گذرد		گر قدم بر سر دریا نهد از پل گذرد		کی به فکر خس و خاشاک من افتد برقی		کز سیه خانه لیلی به تغافل گذرد
قطع امید ازان زلف دوتا نتوان کرد		دامن دولت جاوید رها نتوان کرد		قاصد و نامه و پیغام نمی خواهد عشق		در حرم پیروی قبله نما نتوان کرد
هر کجا از خط سبز تو سخن می خیزد		موی از سبزه بر اندام چمن می خیزد		مشرق مصرع برجسته دل پرخون است		این سهیلی است که از خاک یمن می خیزد
مرغ من در بغل بیضه هم آزاد نبود		آشیان هیچ کم از خانه صیاد نبود		دل بی درد من از خواب فراموشی جست		نامه دوست کم از سیلی استاد نبود
نکشم ناز بتی را که جفاجو نبود		به چه کار آیدم آن گل که در او بو نبود؟		بیستون پیش سبکدستی ما بی وزن است		عشق را سنگ کم اینجا به ترازو نبود
مصر روشن ز جمال مه کنعان نشود		تا برافروخته از سیلی اخوان نشود		خواریی هست به دنبال خودآرایی را		پرطاوس محال است مگس ران نشود
گلی از عیش نچیدم که ملالی نرسید		خاری از پا نکشیدم که به چشمم نخلید		عالم افروزی حسن از نظر پاکان است		گل خورشید ز فیض نفس صبح دمید
دو دل شوم چو به زلفش مرا نگاه افتد		چو رهروی که رهش بر سر دو راه افتد		فروتنی است برازنده از سرافرازان		که خوشنماست شکستی که بر کلاه افتد
کجا دماغ تو گرم از شراب می گردد؟		که می ز شرم نگاه تو آب می گردد		همیشه در پی آزار ماست چشم فلک		به قصد شبنم ما آفتاب می گردد
کسی که کاوش عشقی درون خود دارد		همیشه باده لعلی ز خون خود دارد		به آتش دگری خشمگین نمی سوزد		فتیله داغ پلنگ از درون خود دارد
چو دست خود به دعا می پرست بردارد		به باغ گریه کنان تاک دست بردارد		دعای صبح بناگوش بی اثر شده است		دگر کسی به چه امید دست بردارد؟
ز خط صفا لب میگون یار پیدا کرد		بهار نشأه این باده را دوبالا کرد		مرا به دست تهی همچو شانه می باید		گره ز کار پریشان عالمی وا کرد
به حسن، خیرگی ما چه می تواند کرد؟		به آفتاب، تماشا چه می تواند کرد؟		اگر دو یار موافق زبان یکی سازند		فلک به یک تن تنها چه می تواند کرد؟
سبکروی به صف دشمنان شبیخون زد		که نعل سیر به گلگون عزم وارون زد		کنار خویش ز خون شفق لبالب دید		چو صبح هر که دم خوش به زیر گردون زد
غریب کوی تو در هر کجا وطن سازد		ز پاره های دل آن خاک را یمن سازد		وفا مجوی ز مصر وجود، هیهات است		که بوی پیرهن اینجا به پیرهن سازد
غبار خط چو به عزم نبرد می خیزد		ز آب چشمه خورشید گرد می خیزد		ستاره در قدم او سپند می سوزد		سبکروی که چو خورشید فرد می خیزد
به دل علاقه نداریم تا به جان چه رسد		گذشته ایم ز خود تا به دیگران چه رسد		فقیر را ز غنی کاهش است قسمت و بس		ز آشنایی گوهر به ریسمان چه رسد؟
کجا به سیر چمن با رخ گشاده نشد		که گل ز شاخ به تعظیم او پیاده نشد		هزار ناخن الماس ریشه کرد و هنوز		ز زلف طالع ما یک گره گشاده نشد
سحر که پرده ز رخ گلرخان براندازند		( ) زلزله در ملک خاور اندازند		حذر ز گرمی این ره مکن که آبله ها		به هر قدم که نهی فرش گوهر اندازند
درست سازد اگر شیشه شیشه گر شکند		خوشم که عشق دلم را به یکدگر شکند		به روغن آتش سوزان نمی شود خاموش		خمار جاه محال است سیم و زر شکند
ز هر نهال به قد سرو اگر زیاده بود		نظر به قامت رعنای او پیاده بود		حریص بیش ز اندازه رزق می طلبد		همیشه لقمه مور از دهن زیاده بود
به تیغ هر که شود کشته پایدار شود		رسد چو قطره به دریا یکی هزار شود		ز چارپای عناصر پیاده هر کس شد		به یک نفس چو مسیحا فلک سوار شود
فیض در دامن صحرای جنون می باشد		خاک این بادیه آغشته به خون می باشد		از جوان بیش بود طول امل پیران را		ریشه نخل کهنسال فزون می باشد
آب بر آتش هر بی سر و پا افشاند		چون رسد نوبت ما، دست به ما افشاند		من که بر نکهت پیراهن او دارم چشم		آب بر آتش من باد صبا افشاند
ساده لوحان که بدآموز به صحبت شده اند		غافل از جنت دربسته خلوت شده اند		به خوشی چون گذرد عمر بنی آدم را؟		که ز پشت پدر آواره ز جنت شده اند
دل چو آرایش مژگان تر خویش کند		داغ را آینه دار جگر خویش کند		می برد بخت به ظلمت کده هند مرا		تا چه خاک (سیه) آنجا به سر خویش کند
عشق چون شعله کشد اشک دمادم چه کند؟		پیش خورشید صف آرایی شبنم چه کند؟		از جگر تشنگیم ریگ روان سیراب است		با چو من سوخته ای چشمه زمزم چه کند؟
آه را یاد سر زلف تو پیچیده کند		فکر را شیوه رفتار تو سنجیده کند		دل محال است که با داغ هوس جوش زند		کعبه حاشا که به بر جامه پوشیده کند
خلد تسخیر دل اهل محبت نکند		برق در بوته خاشاک اقامت نکند		کرد دلگیر سفرپای گرانخواب، مرا		هیچ کس با قلم کند کتابت نکند!
عاشقانی که دل از گریه سبکبار کنند		شکوه خود چه ضرورست که اظهار کنند؟		بوی پیراهن گلزار ازان شوخترست		که نظربند ز خار سر دیوار کنند
دل به خال تو عبث چشم طمع دوخته بود		مشک این نافه سراسر جگر سوخته بود		چون صبا بیهده بر گرد چمن گردیدم		رزق من غنچه صفت در دلم اندوخته بود
می خرامید و صبوح از می بی غش زده بود		لاله ای بود که سر از دل آتش زده بود		ای مه عید کجا گم شده بودی دیروز؟		که کمان ابروی من دست به ترکش زده بود
پیش ازین سینه ام از چاک گلستانی بود		هر شکاف از دل چاکم لب خندانی بود		روزگاری است نرفتیم به صحرای جنون		یاد مجنون که عجب سلسله جنبانی بود!
(چشمت که راه توبه احباب می زند		ساغر به طاق ابروی محراب می زند)		(یک صبحدم به طرف گلستان گذشته ای		شبنم هنوز بر رخ گل آب می زند؟)
در خشت خم به چشم حقارت نظر مکن		خورشید ساغر از لب این بام شد بلند		پرواز مرغ بسمل ازو بیشتر مخواه		بال و پری که در شکن دام شد بلند
این ناقصان که فخر به انساب می کنند		پس پس سفر چو طفل رسن تاب می کنند		اسلاف را هم از نسب خود کنند خوار		بس نیست این ستم که به اعقاب می کنند؟
مژگان من ز اشک دمی بی گهر نبود		این شاخ بی شکوفه لخت جگر نبود		آیینه ات ز دود خط آخر سیاه شد		خط بر زمین کشیدن ما بی اثر نبود
دل روبرو به خنجر مژگان چرا شود		با برق، خار دست و گریبان چرا شود؟		جان داد صبح بر سر یک خنده خنک		دندان کس به خنده نمایان چرا شود؟
آنجا که عارض تو ز می لاله گون شود		در دیده رشته های نگه جوی خون شود		لنگر درین محیط کند کار بادبان		دیوانگی ز سنگ ملامت فزون شود
عمرم به تلخکامی مل خرج می شود		اشکم به رنگ لاله و گل خرج می شود		با عاشقان همین سخن عاشقی بگوی		در کشور قفس زر گل خرج می شود
از خواب، چشم شوخ تو سنگین نمی شود		در زیر ابر برق به تمکین نمی شود		تلخی پذیر باش که بی آب تلخ و شور		چون گوهر استخوان تو شیرین نمی شود
گل بوی بی وفایی ارواح می دهد		یادی ز کم بقایی ارواح می دهد		خندیدن و شکفتن یاران به روی هم		یاد از بغل گشایی ارواح می دهد
هرگز کسی ز قافله دل نشان ندید		یک آفریده آتش این کاروان ندید		چون سرو، خام آمد و خام از چمن گذشت		نخلی که انقلاب بهار و خزان ندید
چه شد دگر که فغان از دلم خروش کشید؟		لباس عافیتم دست غم ز دوش کشید		کمان حسن که در بند ماه کنعان بود		خط سیاه تو از گوش تا به گوش کشید
مرا در آتش بی رحمی عتاب مسوز		که شمع طور مرا با چراغ می جوید		مگر نهال تو در باغ سایه افکن شد؟		که سرو رخنه دیوار باغ می جوید
نسیم از چمن و مشک از ختن گوید		گل شکفته ازان چاک پیرهن گوید		دلم نشست به خون تا به اشک شد همراز		کسی به طفل چرا راز خویشتن گوید؟
رونق ز لاله زار تو خط سیاه برد		این هاله روشنی ز شبستان ماه برد		ای ناخدای موج به فریاد من برس		باد مراد کشتی ما را ز راه برد
گفتار او غم از دل ناکام می برد		این قند سوده تلخی بادام می برد		رعنا قدان باغ، برآورده تواند		نام ترا نهال به اندام می برد
تا چند ناگواری از اندازه بگذرد؟		اوقات در شکنجه خمیازه بگذرد		شایسته هزار شبیخون کوتهی است		عمری که چون خمار به خمیازه بگذرد
تنها نه کار من به نگاه نخست کرد		هر کس که دید جلوه او پای سست کرد		زلف از متاع فتنه تهیدست گشته بود		خط عاقبت شکسته او را درست کرد
کی دیدمش که گریه سر حرف وا نکرد؟		رنگ شکسته راز دلم برملا نکرد		تنها نبرد جلوه او شمع را ز جای		سرزنده ای نماند که بی دست و پا نکرد
تا عشق هست ناله به فریاد می رسد		تا هست آتشی مدد باد می رسد		ای تیشه کامرانی خسرو ز حد گذشت		زورت همین به بازوی فرهاد می رسد؟
آخر غبار خط تو گرد کساد شد		جوهر به چشم آینه موی زیاد شد		هر عاشقی که شیوه وارستگی شناخت		چون بنده گریخته بی اعتماد شد
خالش بلای جان ز خط مشکبار شد		پرهیز ازان ستاره که دنباله دار شد		انصاف نیست سوختن از تشنگی مرا		کز خون من عقیق لبت آبدار شد
بال و پر محیط ز موج آشکاره شد		گردد یکی هزار چو دل پاره پاره شد		بالیدگی است لازمه التفات خلق		فربه به یک دو هفته هلال از اشاره شد
آثار عشق در دل چون سنگ من نماند		در بیستون من اثر از کوهکن نماند		تا رنگ من شکسته خود را درست کرد		گلگونه در بساط سهیل یمن نماند
روشندلان که آینه جان زدوده اند		از روی حشر پرده هم اینجا گشوده اند		غافل مشو ز گل که فرورفتگان خاک		آن نامه را به خون دل انشا نموده اند
این ریش پروران که گرفتار شانه اند		غافل که صد خدنگ بلا را نشانه اند		در خانمان خرابی دل سعی می کنند		این غافلان که در پی تعمیر خانه اند
جوش سخن من بود از جذبه مردان		هر خام مرا بر سر گفتار نیارد		دلوی که چهل کس نتوانند کشیدن		یک کس چه خیال است که از چاه برآرد؟
رخسار تو با خط سیه کار چه سازد؟		آیینه به تردستی زنگار چه سازد؟		از جلوه شیرین دهنان آب نگردید		فرهاد به جان سختی کهسار چه سازد؟
می بی خبر از نرگس شهلای تو ریزد		خمیازه نمکسود ز لبهای تو ریزد		در گوش صدف جای کند از بن دندان		هر نکته که از لعل گهرزای تو ریزد
از دیده حیرت زده چون آب نریزد؟		از دست چسان آینه سیماب نریزد؟		در کلبه من از پی آسایش (من) چرخ		گورنگ ز خاکستر سنجاب نریزد
لب تشنه تو، سوخته ای نیست نباشد		شاد از تو غم اندوخته ای نیست نباشد		اندیشه زلف تو چو عزم سفر هند		در هیچ دل سوخته ای نیست نباشد
توفیق، مرا رخت به منزل نرساند		خاشاک مرا موج به ساحل نرساند		ای وای بر آن کشته که از گریه شادی		آبی به کف خنجر قاتل نرساند
ترسم که مرا عشق به مردی نرساند		دل را به شفاخانه دردی نرساند		امشب نفسم مضطرب از سینه برون رفت		بر آینه حسن تو گردی نرساند!
چون حرف زند، غنچه ز گفتار بماند		چون جلوه کند، سرو ز رفتار بماند		آن کبک خرامنده به رفتار چو آید		سیماب بر آیینه ز رفتار بماند
جمعی که سر خویش به فتراک تو بستند		چندان که به گردش بود این دایره، هستند		شد پنجه سیمین تو در مهد، نگارین		از رشته جانها که به انگشت تو بستند
کی در تن خاکی دل آگاه گذارند؟		یوسف نه عزیز است که در چاه گذارند		صد مرتبه خوشتر بود از قیمت نازل		گر یوسف ما را به ته چاه گذارند
جویای تو آسودگی از مرگ نبیند		در خاک، طلبکار تو از پا ننشیند		از عمر برومند شود هر که درین باغ		در سایه نخلی که نشاند بنشیند
کدام شوخ که با من سر عتاب ندارد؟		کدام گوشه که چشمم گلی در آب ندارد؟		مرا که تشنه آن لعلم از عتاب چه پروا؟		که می پرست غم از تلخی شراب ندارد
عجب نباشد اگر دل ز آسمان بگریزد		که تیر راست رو از صحبت کمان بگریزد		گل حمایت (و) مظلوم پروری است شجاعت		وگرنه گرگ چرا از سگ شبان بگریزد؟
خراب شو که به ملک خراب باج نباشد		برهنه شو که به عریان تنان خراج نباشد		چنان بزی که چو فرمان کردگار درآید		ترا به حال دگر نقل احتیاج نباشد
همت عالی نظر به پست ندارد		خانه گردون غم نشست ندارد		تیر تو از شست صاف، گرد نشانه		چون صف مژگان بلند و پست ندارد
ره به فروغ رخش نقاب نگیرد		ابر تنک پیش آفتاب نگیرد		گرد دل عاشقان مگرد خدا را		رخت تو بوی دل کباب نگیرد!
طالع ما عیش را غم می کند		سور را همچشم ماتم می کند		تا خیال گریه کردم یار رفت		این غزال از بوی خون رم می کند
گریه ما دل به طوفان می دهد		ناله ما جان به افغان می دهد		بلبلان را داغ دارد باغبان		کاو سزای هرزه گویان می دهد
هر که نبرد آب خود چشمه کوثر شود		هر که فرو خورد اشک مخزن گوهر شود		هر که فشاند از جهان دست خود آسوده شد		خواب فراغت کند نخل چو بی بر شود
باز دارم نعل در آتش ز پیکان دگر		می کند در سینه کاوش تیر مژگان دگر		کشته آن دست و بازویم که در میدان عشق		زخم را دل می دهد هر دم ز پیکان دگر
ای ز رویت هر نظر محو تماشای دگر		در دل هر ذره ای خورشید سیمای دگر		چون رود بیرون ز باغ آن یوسف گل پیرهن		می شود هر شاخ گل دست زلیخای دگر
با بخت تیره کوکب ما را چه اعتبار؟		در روز ابر، بال هما را چه اعتبار؟		در کوی دوست نرخ دل از خاک کمترست		در صحن کعبه قبله نما را چه اعتبار؟
درویش خامش است ز مبرم کشنده تر		از پشه هاست پشه خاکی گزنده تر		خاموش بی کمال چو باروت بی صدا		باشد ز پوچ گو به مراتب کشنده تر
ای دل بی تاب زاری واگذار		گریه با ابربهاری واگذار		کی ز صندل به شود دردسرم؟		ناصحا این چوبکاری واگذار!
رنگ من کرده به بال و پر عنقا پرواز		نیست ممکن که به چندین بط می آید باز		می شود صاحب آوازه ز یکدستی، شعر		این چه حرف است که یک دست ندارد آواز؟
سرو از قد تو کسب رعونت کند هنوز		خورشید از عذار تو حیرت کند هنوز		از جوش بلبلان نفس دام تنگ شد		صیاد من ز بخت شکایت کند هنوز
مست ناز من چنین مغرور و بی پروا مباش		پادشاه عالمی، در حکم استغنا مباش		حسن چون تنها شود، از چشم خود دارد خطر		در تماشاخانه آیینه هم تنها مباش
یوسف من از زلیخا مشربان دامن بکش		سر به کنعان حیا چون بوی پیراهن بکش		از کجی های تو دشمن بر تو می یابد ظفر		راست باش و صد الف بر سینه دشمن بکش
سرمه یعقوب را مالیده گرد دامنش		دست برده است از ید بیضا بیاض گردنش		عشق در هر دل که افروزد چراغ دوستی		برق چون پروانه می گردد به گرد خرمنش
فصل گل می گذرد بی قدح و جام مباش		غنچه منشین، گره خاطر ایام مباش		گل و سنبل به از اسباب گرفتاری نیست		گر به گلزار روی بی قفس و دام مباش
آن که از چاک دل خویش بود محرابش		نشود پرده نسیان عبادت خوابش		جوش عشق از لب من مهر خموشی برداشت		این نه بحری است که در حقه کند گردابش
موجه ای کو که ز دریا نبود ما و منش؟		یا حبابی که نه از بحر بود پیرهنش		خبر یوسف گم گشته ما بی خبری است		وقت آن خوش که نباشد خبر از خویشتنش
به گوشه قفس از آشیانه قانع باش		نه ای حریف میان، با کرانه قانع باش		مریض مصلحت خویش را نمی داند		به تلخ و شور طبیب زمانه قانع باش
از عشق اگر لاف زنی دشمن کین باش		با بخت سیه همچو سیاهی و نگین باش		ای صبح مزن خنده بیجا، شب وصل است		گر روشنی چشم منی پرده نشین باش
خطی که دمید گرد رخسارش		شد پرده گلیم چشم عیارش		بر خاطر نازکش گران آید		گل تکیه زند اگر به دیوارش
هر که پیش از مرگ مرد از یک جهان غم شد خلاص		هر که بیرون رفت از عالم، ز عالم شد خلاص		تنگدستی راست لازم گریه بی اختیار		تاک تاآورد برگ از چشم پر نم شد خلاص
هر کس که چون صدف دهن خویش کرد پاک		لبریز می شود ز گهرهای تابناک		بی سجده می کنند نماز جنازه را		مگذار پیش مرده دلان روی خود به خاک
زلفت ز کجا و ز کجا سلسله مشک		یک تار ز زلف تو و صد قافله مشک		شب تا سحر از سلسله جنبانی زلفی		در کوچه زخمم گذرد قافله مشک
بازآ که بی تو رنگ نیاید به روی گل		در جیب غنچه زنگ برآورد بوی گل		در گلستان حسن تو از جوش عندلیب		تنگ است جای بال فشانی به بوی گل
گر چه زنگ خاطر تن پروران چون روزه ام		صیقل آیینه روحانیان چون روزه ام		با گرانقدری سبک در دیده هایم چون نماز		با سبکروحی به خاطرها گران چون روزه ام
می تراود وحشت از بوم و بر کاشانه ام		دارد از چشم غزالان حلقه در خانه ام		دام زیر خاک سازد سیل بی زنهار را		بس که باشد گرد کلفت فرش در کاشانه ام
چند زور آرد جنون بر من، گریبان نیستم		چند بی تابی کنم، آه غریبان نیستم		عهد خوبانم که می غلطم در آغوش شکست		شمع صبحم در پی دلسوزی جان نیستم
تیغ کوه همتم، دامن ز صحرا می کشم		می روم تا اوج استغنا، دگر وا می کشم		تا دهن بازست چون پیمانه می نوشم شراب		چون سبو تا دست بر تن هست صهبا می کشم
پرده بر حسن عمل از دامن تر می کشم		چون صدف دامان تر در آب گوهر می کشم		مهر گل را بر گلاب انداختن کار من است		ناز آن لبهای میگون را ز ساغر می کشم
چون نظر بر روی آن دشمن مروت می کنم		از بهار گریه گلریزان حسرت می کنم		تا به کی چون جام می عمرم به گردش بگذرد؟		مدتی در پای خم قصد اقامت می کنم
گریه را بی طاقتی آموختن حق من است		در دو مجلس قطره را همچشم طوفان می کنم		دیده افسردگان گرمی ز آتش می برد		داغ را در رخنه های سینه پنهان می کنم
نیست ناخن در کف و مشکل گشایی می کنم		کار عالم را به این بی دست و پایی می کنم		نیست مانند سپند از سوختن فریاد من		دور گردان را به آتش رهنمایی می کنم
(تا به چند از گریه آزار دل جیحون دهم؟		از دعای بی اثر دردسر گردون دهم)		(آشیانی می توانم ساخت در کنج قفس		گر ز دل این خارخار رشک را بیرون دهم)
در دل است آن کس که از نادیدنش دیوانه ایم		آن که ما را دربدر دارد به او همخانه ایم		بی تکلف یار خود را تنگ در برمی کشد		ما در آیین محبت امت پروانه ایم
ما به زور اشک، موج از روی جیحون می بریم		چین جوهر از جبین تیغ بیرون می بریم		منع ما دریاکشان ای زاهدان از ابلهی است		ما گلیم خویش را از آب بیرون می بریم
چون به دریا روی با این دیده پر نم کنیم		حلقه گرداب ها را حلقه ماتم کنیم		پیش ازان کز یکدگر ریزیم چون قصر حباب		خیز تا چون موجه دریا وداع هم کنیم
به می گرد ملال از چهره دل پاک می کردم		ز هر پیمانه ای خون در دل افلاک می کردم		درین ظلمت سرا می یافتم گم کرده خود را		اگر صبح بناگوش ترا ادراک می کردم
من آن بخت از کجا دارم که با او همسفر گردم؟		زهی دولت اگر در رهگذارش پی سپر گردم		همان خجلت کشم، با عمر جاویدان اگر خواهم		به قدر گرد دل گشتن ترا برگرد سرگردم
به بوسی قانع از لبهای شکربار چون گردم؟		ازین قند مکرر سیر من یکبار چون گردم؟		ز بوی گل گرانی می کشد نازک نهال من		به چندین کوه غم بر خاطر او بار چون گردم؟
من آن رندم که راز دل ز لوح سینه می خوانم		خط جوهر ز پشت صفحه آیینه می خوانم		نمی سازد اجل از گفتگوی عشق خاموشم		من آن طفلم که درس خویش در آدینه می خوانم
بر سر خوان امل دست هوس می بندم		در شکرزار، پر و بال مگس می بندم		شوق در هیچ مقامی نکند آسایش		در گلستانم و احرام قفس می بندم
جذبه ای کو که ازین نشأه به پرواز آیم؟		سبک از پله انجام به آغاز آیم		صبح محشر نفس بیهده ای می سوزد		نه چنان رفته ام از خود که دگر باز آیم
گر چه خاکیم پذیرای دل و جان شده ایم		چون زمین آینه حسن بهاران شده ایم		در سر کوی خرابات سبکدستی نیست		ورنه عمری است که از توبه پشیمان شده ایم
دلی گرفته تر از غنچه در بغل دارم		به چشم آبله با خار بن جدل دارم		ز بس که سینه ام از کینه جهان صاف است		گمان برند که آیینه در بغل دارم
خدنگ او نظری دوخته است بر بالم		امید هست گشادی ز شست اقبالم		در آشیان به خیال تو آنقدر ماندم		که غنچه شد گل پرواز در پر و بالم
ستم به خویش ز کوتاهی زبان کردیم		به هر چه شکر نکردیم، یاد آن کردیم		بنای خانه به دوشی بلندکرده ماست		قفس نبود که ما ترک آشیان کردیم
برون ز شیشه افلاک همچو رنگ زدیم		به عالمی که در او رنگ نیست چنگ زدیم		شکست بر دل ما آن زمان گوارا شد		که مومیایی احباب را به سنگ زدیم
به هفت آب، دهن از شراب می شویم		دگر ز توبه به مشک و گلاب می شویم		شکسته بالی عصیان کلید فردوس است		ز نامه عمل خود ثواب می شویم
صد خنده واکشم ز تو تا ترک جان کنم		در خون صد بهار روم تا خزان کنم		تیغش ز سخت جانی من کند اگر شود		لوح مزار خویش ز سنگ فسان کنم
در کار عشق سعی چو فرهاد می کنم		مشق جنون به خامه فولاد می کنم		تا فکر کرده است مرا بر سخن سوار		در کوه قاف صید پریزاد می کنم
کو می که اختیار خرد را به او دهم؟		مستانه دست خویش به دست سبو دهم		بر هر طرف که می نگرم حشر آرزوست		زلف ترا به دست کدام آرزو دهم؟
دل را به زلف حسن شمایل نمی دهم		تا دل نمی دهند مرا دل نمی دهم		این گردن ضعیف سزاوار تیغ نیست		در قتل خویش زحمت قاتل نمی دهم
از شرم عشق دیده خونبار بسته ایم		سدی میان دیده و دیدار بسته ایم		جز آه، تخم سوخته را نیست خوشه ای		ما دل عبث به خال لب یار بسته ایم
رفتیم و کوی او به رقیبان گذاشتیم		خوش کعبه ای به خار مغیلان گذاشتیم		آب نمک شناسی و رنگ حیا نداشت		لعل لب ترا به رقیبان گذاشتیم
گرم نصیحت دل دیوانه خودیم		سنگیم و در کمینگه پیمانه خودیم		همت بلند مرتبه از آبروی ماست		ما خوشه چین خرمن بی دانه خودیم
ما را به تو شد راهنما راهبر چشم		چون اشک نگردیم چرا گرد سر چشم؟		فریاد من از دست پریشان نظریهاست		چون نای بود ناله ام از رهگذر چشم
ما حسرت دیدار تو در سینه شکستیم		این خار هوس در دل آیینه شکستیم		زهاد شکستند اگر شیشه ما را		ما نیز طلسم شب آدینه شکستیم
دلبستگیی با دل بی کینه نداریم		آن روز دل از ماست که در سینه نداریم		ای صافدلان عیب مرا فاش بگویید		ما روی دل امید ز آیینه نداریم
ما داغ جنون را به سویدا نفروشیم		یک ناله زنجیر به دنیا نفروشیم		تنگ است سواد نظر مردم عالم		تا جنس فراوان نشود ما نفروشیم
به کویش مشت خاکی می فرستم		پیام دردناکی می فرستم		دماغ نامه پردازی ندارم		به مستان برگ تاکی می فرستم
گر تو با هر خار و خس خواهی چو گل افروختن		از چراغ غیرتم (گل) می کند واسوختن		ما چو گل با سینه صد چاک عادت کرده ایم		بخیه را بر زخم نتوانی به سوزن دوختن
مردم از افسردگی ای بخت چشمی باز کن		گریه را آگاه گردان، ناله را آواز کن		ای که می بخشی به گلچینان کلید باغ را		اول این قفل گره از بال بلبل باز کن
درگذشت از خاکساری دشمن از آزار من		شد حصار عافیت کوتاهی دیوار من		سخت جانی داردم از شکوه گردون خموش		خنده کبک است شور سیل در کهسار من
از نصیحت دم مزن با خاطر افگار من		کز دوای تلخ بدخوتر شود بیمار من		جوش یکرنگی ز من نام و نشان برداشته است		می دهد آزار خود، هر کس دهد آزار من
خیره گردد دیده صبح از جلای داغ من		داغ دارد مهر تابان را صفای داغ من		نیست گر صحرای محشر سینه گرمم، چرا		می پرد چون نامه هر سو پنبه های داغ من؟
نیست غیری در حریم دیده نمناک من		نام لیلی نقش می بندد ز اشک پاک من		اینقدر بی طاقتی در مشت خاری بوده است؟		روی دریا شد کبود از سیلی خاشاک من
منقلب گشته است از دور فلک احوال من		ضعف پیری در جوانی کرده استقبال من		جنس من قارون شد از گرد کسادی و هنوز		چشم حاسد برنمی دارد سر از دنبال من
خون ز چشم عاشقان بیگناه آمد برون		تا ز رویش آن خط عاشق نگاه آمد برون		در کنار رحمت دریای بی پایان فتاد		چون حباب آن کس که از قید کلاه آمد برون
ز رخسار تو خونها در دل گل می توان کردن		ز زلفت حلقه ها در گوش سنبل می توان کردن		ز بس خون جگر مکتوب ما را داده رنگینی		به جای برگ گل در کار بلبل می توان کردن
به تنهایی گل از وصل گلستان می توان چیدن		که بی شرمی است گل در پیش چشم باغبان چیدن		ادب حسن حجاب آلود را بی پرده می سازد		به دست کوته اینجا بیشتر گل می توان چیدن
نمی آیی، نمی خوانی، نمی جویی خبر از من		خدا ناکرده در دل رنجشی داری مگر از من؟		بگو تا گریه را دامان کوشش بر کمر بندم		اگر بر دل غباری داری ای روشن گهر از من
ز عشق بی مژه تر نمی توان بودن		بهار بی می و ساغر نمی توان بودن		دلم ز کنج قفس تا گرفت دانستم		که در بهشت، مکرر نمی توان بودن
ای غنچه زر خرید گلستان بوی تو		خورشید خانه زاد شبستان موی تو		سرگشتگی و تیره سرانجامی مرا		غیر از خط سیاه که آرد به روی تو؟
می بده ساقی که از فیض شراب صبحگاه		نور می بارد ز روی آفتاب صبحگاه		نقد انجم را به یک جام صبوحی می دهد		خوب می داند فلک، قدر شراب صبحگاه
دستی که ریزشی نکند زیر خشت به		از کعبه ای که فیض نبخشد کنشت به		هر سطر، روزنامه آشفته خاطری است		گیسوی ماتمی ز خط سرنوشت به
از عرق رخسار گلگون را گلستان کرده ای		بازای سرچشمه خورشید، طوفان کرده ای		گر چه شمشیر ترا سنگ فسان در کار نیست		خواب سنگین را فسان تیغ مژگان کرده ای
ازان رخسار حیرت آفرین تا پرده واکردی		مرا چون دیده قربانیان بی مدعا کردی		به خون آغشته نتوان دید آن لبهای نازک را		وگرنه با تو می گفتم چها گفتی، چها کردی
ندارد حسن خط چون من غلام حلقه در گوشی		ندارد صفحه دوران چو من عاشق بناگوشی		مرا در قلزمی شور محبت می دهد جولان		که باشد آسمان آنجا حباب خانه بر دوشی
دل هر کس که از خورشید ایمان گشت نورانی		بود از اشک دایم کار چشمش سبحه گردانی		ز غفلت مگذران بی گریه ایام محرم را		که ده روزست سالی موسم این دانه افشانی
عرق آلود ز می طرف جبین ساخته ای		دیده ها را صدف در ثمین ساخته ای		ساده لوحی بود آیینه صد نقش مراد		تو ز صد نقش به نامی چو نگین ساخته ای
بی سبب بر سرم ای عربده ساز آمده ای		از دل من چه به جا مانده که باز آمده ای؟		ز ره صبر چه پوشم، که (ز) الماس نگاه		سینه پردازتر از چنگل باز آمده ای
زهی نگاه تو با فتنه گرم همدوشی		به دور خط تو خورشید در سیه پوشی		ز قرب زلف دل آشفته بود، غافل ازین		که در دو روز کشد کار خط به سرگوشی
در گریه چشم افشک فشان را ندیده ای		فصل بهار لاله ستان را ندیده ای		ای عندلیب این همه تعریف گل مکن		تو حسن نیمرنگ خزان را ندیده ای
زهاد را به حلقه رندان چه می بری؟		این خار خشک را به گلستان چه می بری		جنت به چشم مرده دلان نخل ماتمی است		زهاد را به سیر گلستان چه می بری؟
ای فتنه از سپاه تو تیری ز ترکشی		از خنده تو شور قیامت نمکچشی		میدان بی قراری ما را کنار نیست		دل یک سپندو عشق تو دریای آتشی
محبت چون کند زورآزمایی		شکست آرد به قلب مومیایی		به رنگ و بو مناز ای گل که دارد		خزان در آستین دست حنایی
مرا چون نیست طالع ز آشنایی		همان بهتر که سازم با جدایی		من و بیگانگی، کز خوش قماشی		ندارد پشت و رو چون آشنایی
تا چو سرزلف صد شکست نیابی		دامن معشوق را به دست نیابی		تا ندهی خویش را تمام به علمی		بعضی ازان را چنان که هست نیابی
نهشت شرم رخ از گوشه نقاب نمایی		نشد که گوشه کاری به آفتاب نمایی		هوا چو ابر شود شیشه را به جلوه درآور		مباد دختر رز را به آفتاب نمایی
به هرزه ناله و فریاد ای سپند مکن		اگر ز سوختگانی صدا بلند مکن		مباد ز هر ندامت گزد زبان ترا		به تلخکامی عشاق نوشخند مکن
یکی هزار شد از عشق ناتمامی من		ز آفتاب قیامت فزود خامی من		کمال چون مه نو بوته گدازم شد		به از تمامی من بود ناتمامی من
ختم است بر خرام تو راه نظر زدن		چون آه صبحگاه به قلب جگر زدن		در خامشی گریز ز گفتار، زان که هست		آن گل به جیب ریختن، این گل به سر زدن
اول علاج ما به نگاه کشند کن		آنگاه غیر را هدف نوشخند کن		از صد یکی به سوز نهانی نمی رسد		ای کمتر از سپند، صدایی بلند کن
خود را به عشق کم ز خودی متهم مکن		آیینه هست، بر نگه خود ستم مکن		عشق است و صد هزار غم عافیت گداز		تاب جفا نداری بر خود ستم مکن
هر نغمه طرازی نرباید دل مستان		از ناله نی وجد کند محمل مستان		از طاق فرود آید و در پای خم افتد		خشتی که سرانجام کنند از گل مستان
ز لباس تن برون آ به گه نیاز کردن		که به جامه های صورت نتوان نماز کردن		قد همچو تیر خود را به سجود حق کمان کن		که به این کلید بتوان در خلد باز کردن
دل ز مهر بوالهوس آزاد کن		شعله را از قید خس آزاد کن		ما حریف درد غربت نیستیم		مرغ ما را با قفس آزاد کن!
برد تا رنگ حیا را باده از رخسار او		آنچه بسیارست گلچین است در گلزار او		طره دستار او همسایه بال هماست		پادشاهی کرد گل بر گوشه دستار او
عمر را سازد دو بالا، دیدن بالای او		خضر و عمر جاودان، ما و قد رعنای او		خواجه مستغنی ز دین من به دنیای دنی است		چون نباشم من به دین مستغنی از دنیای او؟
می به جامم می کند چشم خمارآلود تو		گل به طرحم می دهد روی بهارآلود تو		می رسی از گرد راه و می توان برداشتن		گرده خورشید از روی غبارآلود تو
ای قیامت نخل بند قامت رعنای تو		نخل رعنایی به بارآورده بالای تو		حق ما افتادگان را کی توان پامال کرد؟		بوسه من کارها دارد به خاک پای تو
ای صبا احوال ما با پاسبان او بگو		اشتیاق سجده را با آستان او بگو		هر کجا آن شاخ گل را ناز بگشاید کمر		شکوه آغوش ما را با میان او بگو
قیامت را به رفتار آورد سرو روان تو		زند مهر خموشی بر لب عیسی زبان تو		صبا را منع می کردم ز گلزارت، چه دانستم		که زیر دست صد گلچین برآید گلستان تو
یکی هزار شد از خط سبز، شهرت او		ازین غبار بلندی گرفت رایت او		اگر چه بود گلوسوز آن لب شکرین		شد از خط عسلی بیشتر حلاوت او
اگر ز تیغ کند روزگار افسر تو		برون نمی رود این باد نخوت از سر تو		ز سرکشی تو نبینی به زیر پا، ورنه		به لای نفی بنا کرده اند پیکر تو
به کویش مشت خاکی می فرستم		پیام دردناکی می فرستم		دماغ نامه پردازی ندارم		به مستان برگ تاکی می فرستم
گر تو با هر خار و خس خواهی چو گل افروختن		از چراغ غیرتم (گل) می کند واسوختن		ما چو گل با سینه صد چاک عادت کرده ایم		بخیه را بر زخم نتوانی به سوزن دوختن
مردم از افسردگی ای بخت چشمی باز کن		گریه را آگاه گردان، ناله را آواز کن		ای که می بخشی به گلچینان کلید باغ را		اول این قفل گره از بال بلبل باز کن
درگذشت از خاکساری دشمن از آزار من		شد حصار عافیت کوتاهی دیوار من		سخت جانی داردم از شکوه گردون خموش		خنده کبک است شور سیل در کهسار من
از نصیحت دم مزن با خاطر افگار من		کز دوای تلخ بدخوتر شود بیمار من		جوش یکرنگی ز من نام و نشان برداشته است		می دهد آزار خود، هر کس دهد آزار من
خیره گردد دیده صبح از جلای داغ من		داغ دارد مهر تابان را صفای داغ من		نیست گر صحرای محشر سینه گرمم، چرا		می پرد چون نامه هر سو پنبه های داغ من؟
نیست غیری در حریم دیده نمناک من		نام لیلی نقش می بندد ز اشک پاک من		اینقدر بی طاقتی در مشت خاری بوده است؟		روی دریا شد کبود از سیلی خاشاک من
منقلب گشته است از دور فلک احوال من		ضعف پیری در جوانی کرده استقبال من		جنس من قارون شد از گرد کسادی و هنوز		چشم حاسد برنمی دارد سر از دنبال من
خون ز چشم عاشقان بیگناه آمد برون		تا ز رویش آن خط عاشق نگاه آمد برون		در کنار رحمت دریای بی پایان فتاد		چون حباب آن کس که از قید کلاه آمد برون
ز رخسار تو خونها در دل گل می توان کردن		ز زلفت حلقه ها در گوش سنبل می توان کردن		ز بس خون جگر مکتوب ما را داده رنگینی		به جای برگ گل در کار بلبل می توان کردن
به تنهایی گل از وصل گلستان می توان چیدن		که بی شرمی است گل در پیش چشم باغبان چیدن		ادب حسن حجاب آلود را بی پرده می سازد		به دست کوته اینجا بیشتر گل می توان چیدن
نمی آیی، نمی خوانی، نمی جویی خبر از من		خدا ناکرده در دل رنجشی داری مگر از من؟		بگو تا گریه را دامان کوشش بر کمر بندم		اگر بر دل غباری داری ای روشن گهر از من
ز عشق بی مژه تر نمی توان بودن		بهار بی می و ساغر نمی توان بودن		دلم ز کنج قفس تا گرفت دانستم		که در بهشت، مکرر نمی توان بودن
ای غنچه زر خرید گلستان بوی تو		خورشید خانه زاد شبستان موی تو		سرگشتگی و تیره سرانجامی مرا		غیر از خط سیاه که آرد به روی تو؟
می بده ساقی که از فیض شراب صبحگاه		نور می بارد ز روی آفتاب صبحگاه		نقد انجم را به یک جام صبوحی می دهد		خوب می داند فلک، قدر شراب صبحگاه
دستی که ریزشی نکند زیر خشت به		از کعبه ای که فیض نبخشد کنشت به		هر سطر، روزنامه آشفته خاطری است		گیسوی ماتمی ز خط سرنوشت به
از عرق رخسار گلگون را گلستان کرده ای		بازای سرچشمه خورشید، طوفان کرده ای		گر چه شمشیر ترا سنگ فسان در کار نیست		خواب سنگین را فسان تیغ مژگان کرده ای
ازان رخسار حیرت آفرین تا پرده واکردی		مرا چون دیده قربانیان بی مدعا کردی		به خون آغشته نتوان دید آن لبهای نازک را		وگرنه با تو می گفتم چها گفتی، چها کردی
ندارد حسن خط چون من غلام حلقه در گوشی		ندارد صفحه دوران چو من عاشق بناگوشی		مرا در قلزمی شور محبت می دهد جولان		که باشد آسمان آنجا حباب خانه بر دوشی
دل هر کس که از خورشید ایمان گشت نورانی		بود از اشک دایم کار چشمش سبحه گردانی		ز غفلت مگذران بی گریه ایام محرم را		که ده روزست سالی موسم این دانه افشانی
عرق آلود ز می طرف جبین ساخته ای		دیده ها را صدف در ثمین ساخته ای		ساده لوحی بود آیینه صد نقش مراد		تو ز صد نقش به نامی چو نگین ساخته ای
بی سبب بر سرم ای عربده ساز آمده ای		از دل من چه به جا مانده که باز آمده ای؟		ز ره صبر چه پوشم، که (ز) الماس نگاه		سینه پردازتر از چنگل باز آمده ای
زهی نگاه تو با فتنه گرم همدوشی		به دور خط تو خورشید در سیه پوشی		ز قرب زلف دل آشفته بود، غافل ازین		که در دو روز کشد کار خط به سرگوشی
در گریه چشم افشک فشان را ندیده ای		فصل بهار لاله ستان را ندیده ای		ای عندلیب این همه تعریف گل مکن		تو حسن نیمرنگ خزان را ندیده ای
زهاد را به حلقه رندان چه می بری؟		این خار خشک را به گلستان چه می بری		جنت به چشم مرده دلان نخل ماتمی است		زهاد را به سیر گلستان چه می بری؟
ای فتنه از سپاه تو تیری ز ترکشی		از خنده تو شور قیامت نمکچشی		میدان بی قراری ما را کنار نیست		دل یک سپندو عشق تو دریای آتشی
محبت چون کند زورآزمایی		شکست آرد به قلب مومیایی		به رنگ و بو مناز ای گل که دارد		خزان در آستین دست حنایی
مرا چون نیست طالع ز آشنایی		همان بهتر که سازم با جدایی		من و بیگانگی، کز خوش قماشی		ندارد پشت و رو چون آشنایی
تا چو سرزلف صد شکست نیابی		دامن معشوق را به دست نیابی		تا ندهی خویش را تمام به علمی		بعضی ازان را چنان که هست نیابی
نهشت شرم رخ از گوشه نقاب نمایی		نشد که گوشه کاری به آفتاب نمایی		هوا چو ابر شود شیشه را به جلوه درآور		مباد دختر رز را به آفتاب نمایی
به هرزه ناله و فریاد ای سپند مکن		اگر ز سوختگانی صدا بلند مکن		مباد ز هر ندامت گزد زبان ترا		به تلخکامی عشاق نوشخند مکن
یکی هزار شد از عشق ناتمامی من		ز آفتاب قیامت فزود خامی من		کمال چون مه نو بوته گدازم شد		به از تمامی من بود ناتمامی من
ختم است بر خرام تو راه نظر زدن		چون آه صبحگاه به قلب جگر زدن		در خامشی گریز ز گفتار، زان که هست		آن گل به جیب ریختن، این گل به سر زدن
اول علاج ما به نگاه کشند کن		آنگاه غیر را هدف نوشخند کن		از صد یکی به سوز نهانی نمی رسد		ای کمتر از سپند، صدایی بلند کن
خود را به عشق کم ز خودی متهم مکن		آیینه هست، بر نگه خود ستم مکن		عشق است و صد هزار غم عافیت گداز		تاب جفا نداری بر خود ستم مکن
هر نغمه طرازی نرباید دل مستان		از ناله نی وجد کند محمل مستان		از طاق فرود آید و در پای خم افتد		خشتی که سرانجام کنند از گل مستان
ز لباس تن برون آ به گه نیاز کردن		که به جامه های صورت نتوان نماز کردن		قد همچو تیر خود را به سجود حق کمان کن		که به این کلید بتوان در خلد باز کردن
دل ز مهر بوالهوس آزاد کن		شعله را از قید خس آزاد کن		ما حریف درد غربت نیستیم		مرغ ما را با قفس آزاد کن!
برد تا رنگ حیا را باده از رخسار او		آنچه بسیارست گلچین است در گلزار او		طره دستار او همسایه بال هماست		پادشاهی کرد گل بر گوشه دستار او
عمر را سازد دو بالا، دیدن بالای او		خضر و عمر جاودان، ما و قد رعنای او		خواجه مستغنی ز دین من به دنیای دنی است		چون نباشم من به دین مستغنی از دنیای او؟
می به جامم می کند چشم خمارآلود تو		گل به طرحم می دهد روی بهارآلود تو		می رسی از گرد راه و می توان برداشتن		گرده خورشید از روی غبارآلود تو
ای قیامت نخل بند قامت رعنای تو		نخل رعنایی به بارآورده بالای تو		حق ما افتادگان را کی توان پامال کرد؟		بوسه من کارها دارد به خاک پای تو
ای صبا احوال ما با پاسبان او بگو		اشتیاق سجده را با آستان او بگو		هر کجا آن شاخ گل را ناز بگشاید کمر		شکوه آغوش ما را با میان او بگو
قیامت را به رفتار آورد سرو روان تو		زند مهر خموشی بر لب عیسی زبان تو		صبا را منع می کردم ز گلزارت، چه دانستم		که زیر دست صد گلچین برآید گلستان تو
یکی هزار شد از خط سبز، شهرت او		ازین غبار بلندی گرفت رایت او		اگر چه بود گلوسوز آن لب شکرین		شد از خط عسلی بیشتر حلاوت او
اگر ز تیغ کند روزگار افسر تو		برون نمی رود این باد نخوت از سر تو		ز سرکشی تو نبینی به زیر پا، ورنه		به لای نفی بنا کرده اند پیکر تو
حسن در دوستی یگانه خوش است		رنگ معشوق، عاشقانه خوش است		خشکی زهد از دماغم ابرهای تر نبرد		صندلی شد آبها و توبه در سر نبرد
سیه مستان غفلت را فلک هشیار می سازد		درشتان را به گردش آسیا هموار می سازد		مژگان زرد، خانه برانداز سینه است		الماس در خراش جگر بی قرینه است
در حریمی که لب خود به شکرخنده گشایی		از لب بام کنند اهل هوس بوسه ربایی		در بسته حجاب بود گر چه گلشنش		تکلیف بوسه است دهن غنچه کردنش
نخست از فکر خویشم در تحیر		چه چیز است آن که خوانندش تفکر		چه بود آغاز فکرت را نشانی		سرانجام تفکر را چه خوانی
چه خواهد اهل معنی زان عبارت		که سوی چشم و لب دارد اشارت		چه جوید از سر زلف و خط و خال		کسی که اندر مقامات است و احوال
چون ز دوزخ کنند خلق گذر		شست و شویی کنند در کوثر		دود دوزخ ز خود فرو شویند		سوی جنت سرای خود پویند
المنة لله که به خون گر خفتیم		یکچند چو غنچه عاقبت بشکفتیم		از کشمکش دهر بسی آشفتیم		کز گوهر راز سبحه واری سفتیم
به هفتم چو آمد سخن لب گشود		که آرام بخش جهان شاه بود		ز آرام نتوان دگر کام یافت		کز آرام بخشی شه آرام یافت
دهم گفت هر مخزن سیم و زر		که اسکندر آورد با یکدگر		چو در زندگی رنج بر وی گماشت		پس از مرگ کی خواهدش سود داشت
حمد ایزد نه کار توست، ای دل!		هر چه کار تو، بار توست، ای دل!		پشت طاقت به عاجزی خم ده!		و اعترف بالقصور عن حمده!
به قصد کوی تو بی‌رحم عاشقان ز وطن‌ها		روان شوند فکنده به دوش خویش کفن‌ها		فغان که در همهٔ عمر یک سخن نشنیدی		ز ما و می‌شنوی زین سبب ز خلق سخن‌ها
روز وصلم به تن آرام نباشد جان را		که دمادم کند اندیشه شب هجران را		آه اگر عشوه گری‌های زلیخا سازد		غافل از حسرت یعقوب مه کنعان را
گر آن گلبرگ خندان در گلستانی دمی خندد		در آن گلشن گلی بر گلبن دیگر نمی‌خندد		ز عشرت زان گریزانم که از غم گریم ایامی		در این محفل به کام دل دمی گر بیغمی خندد
دل عشاق روا نیست که دلبر شکند		گوهری کس نشنیده است که گوهر شکند		بر نمی‌دارم از این در سر خویش ای دربان		صد ره از سنگ جفای تو گرم سر شکند
آن دلبر محمل‌نشین چون جای در محمل کند		می‌باید اول عاشق مسکین وداع دل کند		زین منزل اکنون شد روان تا آن بت محمل‌نشین		دیگر کجا آید فرود از محمل و منزل کند
سرو قدی که بود دیدهٔ دلها به رهش		نیست جز دیدهٔ صاحبنظران جلوه گهش		آه از آن شوخ که سرگشته به صحرا دارد		وحشیان را نگه آن آهوی وحشی نگهش
کرده‌است یا قاصد نهان مکتوب جانان در بغل		یا درجی از مشک ختن کرده است پنهان در بغل		در مصر یوسف زینهار آغوش مگشا بهر کس		یکبار دیگر گیردت تا پیر کنعان در بغل
دل من ز بیقراری چو سخن به یار گویم		نگذاردم که حال دل بیقرار گویم		شنود اگر غم من نه غمین نه شاد گردد		به کدام امیدواری غم خود به یار گویم
بود مه روی آن زیبا جوان چارده ساله		ولی ماهی که دارد گرد خویش از مشک‌تر هاله		خدا را رحمی از جور و جفایت چند روز و شب		زنم فریاد و گریم خون کشم آه و کنم ناله
الهی ازین ششپر بی‌نظیر		عدو را دل افکار و جان خسته باد		به خصم بد اندیش در زیر آن		ره چاره از شش جهت بسته باد
عزیزم بهر آزارم نهانی		مرس برداشت از کلبی معلم		چنین دانست کاین را من ندانم		الم یعلم بان الله یعلم
چون ز بیداد چرخ بدرنسا		شد ز عالم به جنت الماوی		گفت هاتف برای تاریخش		از جهان رفت حیف بدرنسا
چون آقا صادق آن فروزان اختر		تزویج نمود دختری مه‌پیکر		کلک هاتف برای تاریخ نوشت		گردید مهی قرین مهر انور
چو حوری جهان آن پسندیده زن		از این عالم پرشر و شور شد		خرد بهر تاریخ فوتش نوشت		به جنات عدن از جهان حور شد
خان احمدبیک چون به جنت		از لطف خدای انس و جان شد		در تاریخش بگفت هاتف		خان احمد جانب جنان شد
چون خان جهان پناه از دور زمان		از بزم جهان رفت به گلزار جنان		کلک هاتف برای تاریخ نوشت		شد خان جهان‌پناه در بزم جنان
گر فاش شود عیوب پنهانی ما		ای وای به خجلت و پریشانی ما		ما غره به دین‌داری و شاد از اسلام		گبران متنفر از مسلمانی ما
ای غیر بر غم تو درین دیر خراب		با یار شب و روز کشم جام شراب		از ساغر هجر و جام وصلش شب و روز		تو خون جگر خوری و من بادهٔ ناب
از عشق کز اوست بر لبم مهر سکوت		هر دم رسدم بر دل و جان قوت و قوت		من بندهٔ عشق و مذهب و ملت من		عشق است و علی ذالک احیی و اموت
روی تو که رشک ماه ناکاسته است		باغی است که از هر گلی آراسته است		گر زان که خدا نیز وفائی بدهد		آنی که دل من از خدا خواسته است
ساقی فلک ارچه در شکست من و توست		خصم تن و جان می‌پرست من و توست		تا جام شراب و شیشهٔ می باشد		در دست من و تو، دست دست من و توست
این تیغ که شیر فلکش نخجیر است		شمشیر وکیل آن شه کشورگیر است		پیوسته کلید فتح دارد در مشت		آن دست که بر قبضهٔ این شمشیر است
این تیغ که در کف آتشی سوزان است		هم دشمن عمر و هم عدوی جان است		با این همه جان بخشد اگر نیست شگفت		چون در کف فیاض هدایت خان است
این تکیه که رشک گلستان ارم است		مانند حرم مکرم و محترم است		بگریز در آن از ستم چرخ که صید		از هر خطر ایمن است تا در حرم است
یک لحظه کسی که با تو دمساز آید		یا با تو دمی همدم و همراز آید		از کوی تو گر سوی بهشتش خوانند		هرگز نرود وگر رود باز آید
هر شب به تو با عشق و طرب می‌گذرد		بر من زغمت به تاب و تب می‌گذرد		تو خفته به استراحت و بی تو مرا		تا صبح ندانی که چه شب می‌گذرد
یارب رود از تنم اگر جان چه شود		وز رفتن جان رهم ز هجران چه شود		مشکل شده زیستن مرا بی یاران		از مرگ شود مشکلم آسان چه شود
دست ساقی ز دست حاتم خوشتر		جامی که دهد ز ساغر جم خوشتر		آن دم که دمد ز گوشهٔ لب نایی		در نی، ز دم عیسی مریم خوشتر
ای مستمعان را ز حدیث تو سرور		وی دیدهٔ صاحب نظران را ز تو نور		جز حرف و رخت گر شنوم ور بینم		گوشم کر باد الهی و چشمم کور
باز آی و به کوی فرقتم فرد نگر		وز درد فراق چهره‌ام زرد نگر		از مرگ دوای درد خود می‌طلبم		بیمار نگر دوانگر درد نگر
باز آی و دلم ز هجر پردرد نگر		در سینهٔ گرمم نفس سرد نگر		در گوشهٔ بی‌مو نسیم تنها بین		در زاویهٔ بی‌کسیم فرد نگر
دارم ز غم فراق یاری که مپرس		روز سیهی و شام تاری که مپرس		از دوری مهر دل فروزی است مرا		روزی که مگوی و روزگاری که مپرس
مهجور تو را شب خیالی که مپرس		رنجور تو را روز ملالی که مپرس		گفتی هاتف چه حال داری بی من		در گوشه‌ای افتاده به حالی که مپرس
دارم ز جدایی غزالی که مپرس		در جان و دل اندوه و ملالی که مپرس		گوئی چه بود درد تو دردی که مگوی		پرسی چه بود حال تو حالی که مپرس
بس مرد که لاف می‌زد از مردی خویش		در پیره‌زنی دیدم ازو مردی بیش		ابنای زمانه دیدم اغلب هاتف		مردند ولی با لب و با سبلت و ریش
دلخسته‌ام از ناوک دلدوز فراق		جان سوخته از آتش دلسوز فراق		دردا و دریغا که بود عمر مرا		شب‌ها شب هجر و روزها روز فراق
ای در حرم و دیر ز تو صد آهنگ		بی‌رنگی و جلوه می‌کنی رنگ به رنگ		خوانند تو را مؤمن و ترسا شب و روز		در مسجد اسلام و کلیسای فرنگ
آن گل که چو من هزار دارد بلبل		دانی به سرش چیست پریشان کاکل		روئیده میان سبزه‌زاری ریحان		یا سرزده در بنفشه زاری سنبل
اکنون که زمین شد ز بهاران همه گل		صحرا همه سبزه کوهساران همه گل		از فرقت توست در دل ما همه خار		وز طلعت تو به چشم یاران همه گل
از جور بتی ز عمر خود سیر شدم		وز بیدادش ز عمر دلگیر شدم		از تازه جوانی که به پیری برسد		ناکرده جوانی به جهان پیر شدم
از عشق تو جان بی قراری دارم		در دل ز غم تو خار خاری دارم		هر دم کشدم سوی تو بیتابی دل		می‌پنداری که با تو کاری دارم
اول بودت برم گذر مسکن هم		دست از دستم کشی کنون دامن هم		من نیز بر آن سرم که گیرم سر خویش		با من تو چنان نه‌ای که بودی من هم
زان روز که شد بنای این نه طارم		بس دور زد آسمان و گردید انجم		تا یک در بی‌نظیر آمد به وجود		وان در یگانه کیست مریم خانم
من از همه عشاق تو مغموم‌ترم		وز جمله شهیدان تو مظلوم‌ترم		فریاد که من از همه دیدار تو را		مشتاق‌ترم وز همه محروم‌ترم
در دهر چه غم ز بینوایی دارم		در کوی تو چون ره گدایی دارم		بیگانه شوند گر ز من خلق چه باک		چون با سگ کویت آشنایی دارم
این گل که به چشم نیک و بد خارم ازو		رسوا شدهٔ کوچه و بازارم ازو		من می‌خواهم که دست ازو بردارم		دل نگذارد که دست بردارم ازو
هر گل که شمیم مشکبار آید ازو		بی‌روی تو خاصیت خار آید ازو		جانی که گرامی‌تر از آن چیزی نیست		ای جان جهان بی تو چکار آید ازو
بر روی زمین نه کار یک کس دلخواه		کار همه کس ز آسمان ناله و آه		کاری چو زمین و آسمان نگشایند		بس دیدن خاک تیره و دود سیاه
این ریخته خون من و صد همچو منی		هر لحظه جدا ساختی جانی ز تنی		عذرت چه بود چو روز محشر بینی		بر دامن خویش دست خونین کفنی
ای خواجه که نان به زیردستان ندهی		جان گیری و نان در عوض جان ندهی		شرمت بادا که زیردستان ضعیف		از بهر تو جان دهند و تو نان ندهی
افسوس که از همنفسان نیست کسی		وز عمر گرانمایه نمانده است بسی		دردا که نشد به کام دل یک لحظه		با همنفسی بر آرم از دل نفسی
هرچند که گلچهره و سیمین بدنی		حیف از تو ولی که شمع هر انجمنی		ای یار وفادار اگر یار منی		با غیر مگو حرفی و مشنو سخنی
باز آ باز آ هر آنچه هستی باز آ		گر کافر و گبر و بت‌پرستی باز آ		این درگه ما درگه نومیدی نیست		صد بار اگر توبه شکستی باز آ
یا رب به محمد و علی و زهرا		یا رب به حسین و حسن و آل‌عبا		کز لطف برآر حاجتم در دو سرا		بی‌منت خلق یا علی الاعلا
وصل تو کجا و من مهجور کجا		دردانه کجا حوصله مور کجا		هر چند ز سوختن ندارم باکی		پروانه کجا و آتش طور کجا
منصور حلاج آن نهنگ دریا		کز پنبهٔ تن دانهٔ جان کرد جدا		روزیکه انا الحق به زبان می‌آورد		منصور کجا بود؟ خدا بود خدا
وا فریادا ز عشق وا فریادا		کارم بیکی طرفه نگار افتادا		گر داد من شکسته دادا دادا		ور نه من و عشق هر چه بادا بادا
ای شیر سرافراز زبردست خدا		ای تیر شهاب ثاقب شست خدا		آزادم کن ز دست این بی‌دستان		دست من و دامن تو ای دست خدا
گفتم صنما لاله رخا دلدارا		در خواب نمای چهره باری یارا		گفتا که روی به خواب بی ما وانگه		خواهی که دگر به خواب بینی ما را
گفتی که منم ماه نشابور سرا		ای ماه نشابور نشابور ترا		آن تو ترا و آن ما نیز ترا		با ما بنگویی که خصومت ز چرا
هرگاه که بینی دو سه سرگردانرا		عیب ره مردان نتوان کرد آنرا		تقلید دو سه مقلد بی‌معنی		بدنام کند ره جوانمردان را
یا رب مکن از لطف پریشان ما را		هر چند که هست جرم و عصیان ما را		ذات تو غنی بوده و ما محتاجیم		محتاج بغیر خود مگردان ما را
گر بر در دیر می‌نشانی ما را		گر در ره کعبه میدوانی ما را		اینها همگی لازمهٔ هستی ماست		خوش آنکه ز خویش وارهانی ما را
تا چند کشم غصهٔ هر ناکس را		وز خست خود خاک شوم هر کس را		کارم به دعا چو برنمی‌آید راست		دادم سه طلاق این فلک اطلس را
پرسیدم ازو واسطهٔ هجران را		گفتا سببی هست بگویم آن را		من چشم توام اگر نبینی چه عجب		من جان توام کسی نبیند جان را
از زهد اگر مدد دهی ایمان را		مرتاض کنی به ترک دینی جان را		ترک دنیا نه زهد دنیا زیراک		نزدیک خرد زهد نخوانند آن را
تسبیح ملک را و صفا رضوان را		دوزخ بد را بهشت مر نیکان را		دیبا جم را و قیصر و خاقان را		جانان ما را و جان ما جانان را
ای دوست دوا فرست بیماران را		روزی ده جن و انس و هم یاران را		ما تشنه لبان وادی حرمانیم		بر کشت امید ما بده باران را
دی شانه زد آن ماه خم گیسو را		بر چهره نهاد زلف عنبر بو را		پوشید بدین حیله رخ نیکو را		تا هر که نه محرم نشناسد او را
در کعبه اگر دل سوی غیرست ترا		طاعت همه فسق و کعبه دیرست ترا		ور دل به خدا و ساکن میکده‌ای		می نوش که عاقبت بخیرست ترا
تا درد رسید چشم خونخوار ترا		خواهم که کشد جان من آزار ترا		یا رب که ز چشم زخم دوران هرگز		دردی نرسد نرگس بیمار ترا
در دیده به جای خواب آب است مرا		زیرا که به دیدنت شتاب است مرا		گویند بخواب تا به خوابش بینی		ای بی‌خبران چه جای خواب است مرا
آن رشته که قوت روانست مرا		آرامش جان ناتوانست مرا		بر لب چو کشی جان کشدم از پی آن		پیوند چو با رشتهٔ جانست مرا
یا رب ز کرم دری برویم بگشا		راهی که درو نجات باشد بنما		مستغنیم از هر دو جهان کن به کرم		جز یاد تو هر چه هست بر از دل ما
ای دلبر ما مباش بی دل بر ما		یک دلبر ما به که دو صد دل بر ما		نه دل بر ما نه دلبر اندر بر ما		یا دل بر ما فرست یا دلبر ما
آن عشق که هست جز لاینفک ما		حاشا که شود به عقل ما مدرک ما		خوش آنکه ز نور او دمد صبح یقین		ما را برهاند ز ظلام شک ما
ای کرده غمت غارت هوش دل ما		درد تو شده خانه فروش دل ما		رمزی که مقدسان ازو محرومند		عشق تو مر او گفت به گوش دل ما
مستغرق نیل معصیت جامهٔ ما		مجموعهٔ فعل زشت هنگامهٔ ما		گویند که روز حشر شب می‌نشود		آنجا نگشایند مگر نامهٔ ما
مهمان تو خواهم آمدن جانانا		متواریک و ز حاسدان پنهانا		خالی کن این خانه، پس مهمان آ		با ما کس را به خانه در منشانا
من دوش دعا کردم و باد آمینا		تا به شود آن دو چشم بادامینا		از دیدهٔ بدخواه ترا چشم رسید		در دیدهٔ بدخواه تو بادامینا
گه میگردم بر آتش هجر کباب		گه سر گردان بحر غم همچو حباب		القصه چو خار و خس درین دیر خراب		گه بر سر آتشم گهی بر سر آب
در رفع حجب کوش نه در جمع کتب		کز جمع کتب نمی‌شود رفع حجب		در طی کتب بود کجا نشهٔ حب		طی کن همه را بگو الی الله اتب
بر تافت عنان صبوری از جان خراب		شد همچو ر کاب حلقه چشم از تب و تاب		دیگر چو عنان نپیچم از حکم تو سر		گر دولت پابوس تو یابم چو رکاب
کارم همه ناله و خروشست امشب		نی‌صبر پدیدست و نه هو شست امشب		دوشم خوش بود ساعتی پنداری		کفارهٔ خوشدلی دوشست امشب
از چرخ فلک گردش یکسان مطلب		وز دور زمانه عدل سلطان مطلب		روزی پنج در جهان خواهی بود		آزار دل هیچ مسلمان مطلب
بیطاعت حق بهشت و رضوان مطلب		بی‌خاتم دین ملک سلیمان مطلب		گر منزلت هر دو جهان میخواهی		آزار دل هیچ مسلمان مطلب
ای ذات و صفات تو مبرا زعیوب		یک نام ز اسما تو علام غیوب		رحم آر که عمر و طاقتم رفت بباد		نه نوح بود نام مرا نه ایوب
ای آینه حسن تو در صورت زیب		گرداب هزار کشتی صبر و شکیب		هر آینه‌ای که غیر حسن تو بود		خواند خردش سراب صحرای فریب
تا زلف تو شاه گشت و رخسار تو تخت		افکند دلم برابر تخت تو رخت		روزی بینی مرا شده کشتهٔ بخت		حلقم شده در حلقهٔ سیمین تو سخت
تا پای تو رنجه گشت و با درد بساخت		مسکین دل رنجور من از درد گداخت		گویا که ز روز گار دردی دارد		این درد که در پای تو خود را انداخت
مجنون تو کوه را ز صحرا نشناخت		دیوانهٔ عشق تو سر از پا نشناخت		هر کس بتو ره یافت ز خود گم گردید		آنکس که ترا شناخت خود را نشناخت
آنروز که آتش محبت افروخت		عاشق روش سوز ز معشوق آموخت		از جانب دوست سرزد این سوز و گداز		تا در نگرفت شمع پروانه نسوخت
دیشب که دلم ز تاب هجران میسوخت		اشکم همه در دیدهٔ گریان میسوخت		میسوختم آنچنانکه غیر از دل تو		بر من دل کافر و مسلمان میسوخت
عشق آمد و گرد فتنه بر جانم بیخت		عقلم شد و هوش رفت و دانش بگریخت		زین واقعه هیچ دوست دستم نگرفت		جز دیده که هر چه داشت بر پایم ریخت
شیرین دهنی که از لبش جان میریخت		کفرش ز سر زلف پریشان میریخت		گر شیخ به کفر زلف او ره می‌برد		خاک ره او بر سر ایمان می‌ریخت
عشق آمد و خاک محنتم بر سر ریخت		زان برق بلا به خرمنم اخگر ریخت		خون در دل و ریشهٔ تنم سوخت چنان		کز دیده بجای اشک خاکستر ریخت
میرفتم و خون دل براهم میریخت		دوزخ دوزخ شرر ز آهم میریخت		می‌آمدم از شوق تو بر گلشن کون		دامن دامن گل از گناهم میریخت
از کفر سر زلف وی ایمان میریخت		وز نوش لبش چشمهٔ حیوان میریخت		چون کبک خرامنده بصد رعنایی		میرفت و ز خاک قدمش جان میریخت
از نخل ترش بار چو باران میریخت		وز صفحهٔ رخ گل بگریبان میریخت		از حسرت خاکپای آن تازه نهال		سیلاب ز چشم آب حیوان میریخت
ایدل چو فراقش رگ جان بگشودت		منمای بکس خرقهٔ خون آلودت		می‌نال چنانکه نشنوند آوازت		می‌سوز چنانکه برنیاید دودت
آن یار که عهد دوستداری بشکست		میرفت و منش گرفته دامن در دست		می‌گفت دگر باره به خواب‌م بینی		پنداشت که بعد ازو مرا خوابی هست
از بار گنه شد تن مسکینم پست		یا رب چه شود اگر مرا گیری دست		گر در عملم آنچه ترا شاید نیست		اندر کرمت آنچه مرا باید هست
از کعبه رهیست تا به مقصد پیوست		وز جانب میخانه رهی دیگر هست		اما ره میخانه ز آبادانی		راهیست که کاسه می‌رود دست بدست
تیری ز کمانخانه ابروی تو جست		دل پرتو وصل را خیالی بر بست		خوشخوش زدلم گذشت و میگفت بناز		ما پهلوی چون تویی نخواهیم نشست
چون نیست ز هر چه هست جز باد بدست		چون هست ز هر چه نیست نقصان و شکست		انگار که هر چه هست در عالم نیست		پندار که هر چه نیست در عالم هست
دی طفلک خاک بیز غربال بدست		میزد بدو دست و روی خود را می‌خست		میگفت به های‌های کافسوس و دریغ		دانگی بنیافتیم و غربال شکست
کردم توبه، شکستیش روز نخست		چون بشکستم بتوبه‌ام خواندی چست		القصه زمام توبه‌ام در کف تست		یکدم نه شکسته‌اش گذاری نه درست
آزادی و عشق چون همی نامد راست		بنده شدم و نهادم از یکسو خواست		زین پس چونان که داردم دوست رواست		گفتار و خصومت از میانه برخاست
خیام تنت بخیمه میماند راست		سلطان روحست و منزلش دار بقاست		فراش اجل برای دیگر منزل		از پافگند خیمه چو سلطان برخاست
هر چند بطاعت تو عصیان و خطاست		زین غم نکشی که گشتن چرخ بلاست		گر خسته‌ای از کثرت طغیان گناه		مندیش که ناخدای این بحر خداست
من بندهٔ عاصیم رضای تو کجاست		تاریک دلم نور و صفای تو کجاست		ما را تو بهشت اگر به طاعت بخشی		این بیع بود لطف و عطای تو کجاست
گر طالب راه حق شوی ره پیداست		او راست بود با تو، تو گر باشی راست		وانگه که به اخلاص و درون صافی		او را باشی بدان که او نیز تراست
غم عاشق سینهٔ بلا پرور ماست		خون در دل آرزو ز چشم ترماست		هان غیر، اگر حریف مایی پیش آی		کالماس بجای باده در ساغر ماست
ما کشتهٔ عشقیم و جهان مسلخ ماست		ما بیخور و خوابیم و جهان مطبخ ماست		ما را نبود هوای فردوس از آنک		صدمرتبه بالاتر از آن دوزخ ماست
یا رب غم آنچه غیر تو در دل ماست		بردار که بیحاصلی از حاصل ماست		الحمد که چون تو رهنمایی داریم		کز گمشدگانیم که غم منزل ماست
یاد تو شب و روز قرین دل ماست		سودای دلت گوشه نشین دل ماست		از حلقهٔ بندگیت بیرون نرود		تا نقش حیات در نگین دل ماست
گردون کمری ز عمر فرسودهٔ ماست		دریا اثری ز اشک آلودهٔ ماست		دوزخ شرری ز رنج بیهودهٔ ماست		فردوس دمی ز وقت آسودهٔ ماست
دوزخ شرری ز آتش سینهٔ ماست		جنت اثری زین دل گنجینهٔ ماست		فارغ ز بهشت و دوزخ ای دل خوش باش		با درد و غمش که یار دیرینهٔ ماست
عصیان خلایق ارچه صحرا صحراست		در پیش عنایت تو یک برگ گیاست		هرچند گناه ماست کشتی کشتی		غم نیست که رحمت تو دریا دریاست
آن آتش سوزنده که عشقش لقبست		در پیکر کفر و دین چو سوزنده تبست		ایمان دگر و کیش محبت دگرست		پیغمبر عشق نه عجم نه عربست
از ما همه عجز و نیستی مطلوبست		هستی و توابعش زما منکوبست		این اوست پدید گشته در صورت ما		این قدرت و فعل از آن بمامنسو بست
گویند دل آیینهٔ آیین عجبست		دوری رخ شاهدان خودبین عجبست		در آینه روی شاهدان نیست عجب		خود شاهد و خود آینه‌اش این عجبست
گر سبحهٔ صد دانه شماری خوبست		ور جام می از کف نگذاری خوبست		گفتی چه کنم چه تحفه آرم بر دوست		بی‌درد میا هر آنچه آری خوبست
پیوسته ز من کشیده دامن دل تست		فارغ ز من سوخته خرمن دل تست		گر عمر وفا کند من از تو دل خویش		فارغ‌تر از آن کنم که از من دل تست
دل کیست که گویم از برای غم تست		یا آنکه حریم تن سرای غم تست		لطفیست که میکند غمت با دل من		ورنه دل تنگ من چه جای غم تست
ای دل غم عشق از برای من و تست		سر بر خط او نه که سزای من و تست		تو چاشنی درد ندانی ورنه		یکدم غم دوست خونبهای من و تست
ناکامیم ای دوست ز خودکامی تست		وین سوختگیهای من از خامی تست		مگذار که در عشق تو رسوا گردم		رسوایی من باعث بدنامی تست
اسرار ملک بین که بغول افتادست		وان سکهٔ زر بین که بپول افتادست		وان دست برافشاندن مردان زد و کون		اکنون بترانهٔ کچول افتادست
ای حیدر شهسوار وقت مددست		ای زبدهٔ هشت و چار وقت مددست		من عاجزم از جهان و دشمن بسیار		ای صاحب ذوالفقار وقت مددست
عشقم که بهر رگم غمی پیوندست		دردم که دلم بدرد حاجتمندست		صبرم که بکام پنجهٔ شیرم هست		شکرم که مدام خواهشم خرسندست
نقاش رخت ز طعنها آسودست		کز هر چه تمام‌تر بود بنمودست		رخسار و لبت چنانکه باید بودست		گویی که کسی برزو فرمودست
در عالم اگر فلک اگر ماه و خورست		از بادهٔ مستی تو پیمانه خورست		فارغ زجهانی و جهان غیر تو نیست		بیرون زمکانی و مکان از تو پرست
سوفسطایی که از خرد بی‌خبرست		گوید عالم خیالی اندر گذرست		آری عالم همه خیالیست ولی		پیوسته حقیقتی درو جلوه گرست
پی در گاوست و گاو در کهسارست		ماهی سریشمین بدریا بارست		بز در کمرست و توز در بلغارست		زه کردن این کمان بسی دشوارست
ای برهمن آن عذار چون لاله پرست		رخسار نگار چارده ساله پرست		گر چشم خدای بین نداری باری		خورشید پرست شو نه گوساله پرست
آلودهٔ دنیا جگرش ریش ترست		آسوده‌ترست هر که درویش ترست		هر خر که برو زنگی و زنجیری هست		چون به نگری بار برو بیش ترست
یا رب سبب حیات حیوان بفرست		وز خون کرم نعمت الوان بفرست		از بهر لب تشنهٔ طفلان نبات		از سینهٔ ابر شیر باران بفرست
یا رب تو زمانه را دلیلی بفرست		نمرودانرا پشه چو پیلی بفرست		فرعون صفتان همه زبردست شدند		موسی و عصا و رود نیلی بفرست
ای خالق خلق رهنمایی بفرست		بر بندهٔ بی‌نوا نوایی بفرست		کار من بیچاره گره در گرهست		رحمی بکن و گره گشایی بفرست
ما را به جز این جهان جهانی دگرست		جز دوزخ و فردوس مکانی دگرست		قلاشی و عاشقیش سرمایهٔ ماست		قوالی و زاهدی از آنی دگرست
سرمایهٔ عمر آدمی یک نفسست		آن یک نفس از برای یک همنفسست		با همنفسی گر نفسی بنشینی		مجموع حیات عمر آن یک نفسست
گفتی که فلان ز یاد ما خاموشست		از بادهٔ عشق دیگری مدهوشست		شرمت بادا هنوز خاک در تو		از گرمی خون دل من در جوشست
راه تو بهر روش که پویند خوشست		وصل تو بهر جهت که جویند خوشست		روی تو بهر دیده که بینند نکوست		نام تو بهر زبان که گویند خوشست
دل رفت بر کسیکه سیماش خوشست		غم خوش نبود ولیک غمهاش خوشست		جان میطلبد نمیدهم روزی چند		در جان سخنی نیست، تقاضاش خوشست
دل بر سر عهد استوار خویشست		جان در غم تو بر سر کار خویشست		از دل هوس هر دو جهانم بر خاست		الا غم تو که برقرار خویشست
بر شکل بتان رهزن عشاق حقست		لا بل که عیان در همه آفاق حقست		چیزیکه بود ز روی تقلید جهان		والله که همان بوجه اطلاق حقست
گریم زغم تو زار و گویی زرقست		چون زرق بود که دیده در خون غرقست		تو پنداری که هر دلی چون دل تست		نی‌نی صنما میان دلها فرقست
گنجم چو گهر در دل گنجینه شکست		رازم همه در سینهٔ بی کینه شکست		هر شعلهٔ آرزو که از جان برخاست		چون پارهٔ آبگینه در سینه شکست
آنشب که مر از وصلت ای مه رنگست		بالای شبم کوته و پهنا تنگست		و آنشب که ترا با من مسکین جنگست		شب کور و خروس گنک و پروین لنگست
دور از تو فضای دهر بر من تنگست		دارم دلکی که زیر صد من سنگست		عمریست که مدتش زمانرا عارست		جانیست که بردنش اجلرا ننگست
کردیم هر آن حیله که عقل آن دانست		تا بو که توان راه به جانان دانست		ره می‌نبریم وهم طمع می‌نبریم		نتوان دانست بو که نتوان دانست
نردیست جهان که بردنش باختنست		نرادی او بنقش کم ساختنست		دنیا بمثل چو کعبتین نردست		برداشتنش برای انداختنست
آواز در آمد بنگر یار منست		من خود دانم کرا غم کار منست		سیصد گل سرخ بر رخ یار منست		خیزم بچنم که گل چدن کار منست
تا مهر ابوتراب دمساز منست		حیدر بجهان همدم و همراز منست		این هر دو جگر گوشه دو بالند مرا		مشکن بالم که وقت پرواز منست
عشق تو بلای دل درویش منست		بیگانه نمی‌شود مگر خویش منست		خواهم سفری کنم ز غم بگریزم		منزل منزل غم تو در پیش منست
از گل طبقی نهاده کین روی منست		وز شب گرهی فگنده کین موی منست		صد نافه بباد داده کین بوی منست		و آتش بجهان در زده کین خوی منست
آنرا که فنا شیوه و فقر آیینست		نه کشف یقین نه معرفت نه دینست		رفت او زمیان همین خدا ماند خدا		الفقر اذا تم هو الله اینست
دنیا به مثل چو کوزهٔ زرین است		گه آب در او تلخ و گهی شیرین است		تو غره مشو که عمر من چندین است		کاین اسب عمل مدام زیر زین است
دردیکه ز من جان بستاند اینست		عشقی که کسش چاره نداند اینست		چشمی که همیشه خون فشاند اینست		آنشب که به روزم نرساند اینست
ایزد که جهان به قبضهٔ قدرت اوست		دادست ترا دو چیز کان هر دو نکوست		هم سیرت آنکه دوست داری کس را		هم صورت آنکه کس ترا دارد دوست
چشمی دارم همه پر از دیدن دوست		با دیده مرا خوشست چون دوست دروست		از دیده و دوست فرق کردن نتوان		یا اوست درون دیده یا دیده خود اوست
دنیا به جوی وفا ندارد ای دوست		هر لحظه هزار مغز سرگشتهٔ اوست		میدان که خدای دشمنش میدارد		گر دشمن حق نه‌ای چرا داری دوست
شب آمد و باز رفتم اندر غم دوست		هم بر سر گریه‌ای که چشمم را خوست		از خون دلم هر مژه‌ای پنداری		سیخیست که پارهٔ جگر بر سر اوست
عشق آمد و شد چو خونم اندر رگ و پوست		تا کرد مرا تهی و پر کرد ز دوست		اجزای وجودم همگی دوست گرفت		نامیست ز من بر من و باقی همه اوست
غازی بره شهادت اندر تک و پوست		غافل که شهید عشق فاضلتر ازوست		فردای قیامت این بدان کی ماند		کان کشتهٔ دشمنست و این کشتهٔ دوست
هر چند که آدمی ملک سیرت و خوست		بد گر نبود به دشمن خود نیکوست		دیوانه دل کسیست کین عادت اوست		کو دشمن جان خویش میدارد دوست
آنرا که حلال زادگی عادت و خوست		عیب همه مردمان به چشمش نیکوست		معیوب همه عیب کسان می‌نگرد		از کوزه همان برون تراود که دروست
عالم به خروش لااله الا هوست		عاقل بگمان که دشمنست این یا دوست		دریا به وجود خویش موجی دارد		خس پندارد که این کشاکش با اوست
عنبر زلفی که ماه در چنبر اوست		شیرین سخنی که شهد در شکر اوست		زان چندان بار نامه کاندر سر اوست		فرمانده روزگار فرمانبر اوست
عقرب سر زلف یار و مه پیکر اوست		با این همه کبر و ناز کاندر سر اوست		شیرین دهنی و شهد در شکر اوست		فرمانده روزگار فرمانبر اوست
زان میخوردم که روح پیمانهٔ اوست		زان مست شدم که عقل دیوانهٔ اوست		دودی به من آمد آتشی با من زد		زان شمع که آفتاب پروانهٔ اوست
آن مه که وفا و حسن سرمایهٔ اوست		اوج فلک حسن کمین پایهٔ اوست		خورشید رخش نگر و گر نتوانی		آن زلف سیه نگر که همسایهٔ اوست
بر ما در وصل بسته میدارد دوست		دل را به فراق خسته میدارد دوست		من‌بعد من و شکستگی بر در دوست		چون دوست دل شکسته میدارد دوست
ما دل به غم تو بسته داریم ای دوست		درد تو بجان خسته داریم ای دوست		گفتی که به دلشکستگان نزدیکم		ما نیز دل شکسته داریم ای دوست
ای دوست ای دوست ای دوست ای دوست		جور تو از آنکشم که روی تو نکوست		مردم گویند بهشت خواهی یا دوست		ای بیخبران بهشت با دوست نکوست
ای خواجه ترا غم جمال ماهست		اندیشهٔ باغ و راغ و خرمن گاهست		ما سوختگان عالم تجریدیم		ما را غم لا اله الا اللهست
عارف که ز سر معرفت آگاهست		بیخود ز خودست و با خدا همراهست		نفی خود و اثبات وجود حق کن		این معنی لا اله الا اللهست
در کار کس ار قرار میباید هست		وین یار که در کنار میباید هست		هجریکه بهیچ کار می‌ناید نیست		وصلی که چو جان بکار میباید هست
تا در نرسد وعدهٔ هر کار که هست		سودی ندهد یاری هر یار که هست		تا زحمت سرمای زمستان نکشد		پر گل نشود دامن هر خار که هست
در درد شکی نیست که درمانی هست		با عشق یقینست که جانانی هست		احوال جهان چو دم به دم میگردد		شک نیست در این که حالگردانی هست
با دل گفتم که ای دل احوال تو چیست		دل دیده پر آب کرد و بسیار گریست		گفتا که چگونه باشد احوال کسی		کو را بمراد دیگری باید زیست
پرسید ز من کسیکه معشوق تو کیست		گفتم که فلان کسست مقصود تو چیست		بنشست و به های‌های بر من بگریست		کز دست چنان کسی تو چون خواهی زیست
جسمم همه اشک گشت و چشمم بگریست		در عشق تو بی جسم همی باید زیست		از من اثری نماند این عشق ز چیست		چون من همه معشوق شدم عاشق کیست
دیروز که چشم تو بمن در نگریست		خلقی بهزار دیده بر من بگریست		هر روز هزار بار در عشق تو ام		میباید مرد و باز میباید زیست
عاشق نتواند که دمی بی غم زیست		بی یار و دیار اگر بود خود غم نیست		خوش آنکه بیک کرشمه جان کرد نثار		هجران و وصال را ندانست که چیست
گر مرده بوم بر آمده سالی بیست		چه پنداری که گورم از عشق تهیست		گر دست بخاک بر نهی کین جا کیست		آواز آید که حال معشوقم چیست
می‌گفتم یار و می‌ندانستم کیست		می‌گفتم عشق و می‌ندانستم چیست		گر یار اینست چون توان بی او بود		ور عشق اینست چون توان بی او زیست
ای دل همه خون شوی شکیبایی چیست		وی جان بدرآ اینهمه رعنایی چیست		ای دیده چه مردمیست شرمت بادا		نادیده به حال دوست بینایی چیست
اندر همه دشت خاوران گر خاریست		آغشته به خون عاشق افگاریست		هر جا که پریرخی و گل‌رخساریست		ما را همه در خورست مشکل کاریست
در بحر یقین که در تحقیق بسیست		گرداب درو چو دام و کشتی نفسیست		هر گوش صدف حلقهٔ چشمیست پر آب		هر موج اشاره‌ای ز ابروی کسیست
رنج مردم ز پیشی و از بیشیست		امن و راحت به ذلت و درویشیست		بگزین تنگ دستی از این عالم		گر با خرد و بدانشت هم خویشیست
ما عاشق و عهد جان ما مشتاقیست		ماییم به درد عشق تا جان باقیست		غم نقل و ندیم درد و مطرب ناله		می خون جگر مردم چشمم ساقیست
گاهی چو ملایکم سر بندگیست		گه چون حیوان به خواب و خور زندگیست		گاهم چو بهایم سر درندگیست		سبحان الله این چه پراکندگیست
چون حاصل عمر تو فریبی و دمیست		زو داد مکن گرت به هر دم ستمیست		مغرور مشو بخود که اصل من و تو		گردی و شراری و نسیمی و نمیست
دردا که درین سوز و گدازم کس نیست		همراه درین راه درازم کس نیست		در قعر دلم جواهر راز بسیست		اما چه کنم محرم رازم کس نیست
در سینه کسی که راز پنهانش نیست		چون زنده نماید او ولی جانش نیست		رو درد طلب که علتت بی‌دردیست		دردیست که هیچگونه درمانش نیست
در کشور عشق جای آسایش نیست		آنجا همه کاهشست افزایش نیست		بی درد و الم توقع درمان نیست		بی جرم و گنه امید بخشایش نیست
افسوس که کس با خبر از دردم نیست		آگاه ز حال چهرهٔ زردم نیست		ای دوست برای دوستیها که مراست		دریاب که تا درنگری گردم نیست
گفتار نکو دارم و کردارم نیست		از گفت نکوی بی عمل عارم نیست		دشوار بود کردن و گفتن آسان		آسان بسیار و هیچ دشوارم نیست
هرگز المی چو فرقت جانان نیست		دردی بتر از واقعهٔ هجران نیست		گر ترک وداع کرده‌ام معذورم		تو جان منی وداع جان آسان نیست
در هجرانم قرار میباید و نیست		آسایش جان زار میباید و نیست		سرمایهٔ روزگار می‌باید و نیست		یعنی که وصال یار میباید و نیست
گر کار تو نیکست به تدبیر تو نیست		ور نیز بدست هم ز تقصیر تو نیست		تسلیم و رضا پیشه کن و شاد بزی		چون نیک و بد جهان به تقدیر تو نیست
از درد نشان مده که در جان تو نیست		بگذر ز ولایتیکه آن زان تو نیست		از بی‌خردی بود که با جوهریان		لاف از گهری زنی که در کان تو نیست
جانا به زمین خاوران خاری نیست		کش با من و روزگار من کاری نیست		با لطف و نوازش جمال تو مرا		دردادن صد هزار جان عاری نیست
اندر همه دشت خاوران سنگی نیست		کش با من و روزگار من جنگی نیست		با لطف و نوازش وصال تو مرا		دردادن صد هزار جان ننگی نیست
سر تا سر دشت خاوران سنگی نیست		کز خون دل و دیده برو رنگی نیست		در هیچ زمین و هیچ فرسنگی نیست		کز دست غمت نشسته دلتنگی نیست
کبریست درین وهم که پنهانی نیست		برداشتن سرم به آسانی نیست		ایمانش هزار دفعه تلقین کردم		این کافر را سر مسلمانی نیست
دایم نه لوای عشرت افراشتنیست		پیوسته نه تخم خرمی کاشتنیست		این داشتنیها همه بگذاشتنیست		جز روشنی رو که نگه داشتنیست
ای دیده نظر کن اگرت بیناییست		در کار جهان که سر به سر سوداییست		در گوشهٔ خلوت و قناعت بنشین		تنها خو کن که عافیت تنهاییست
سیمابی شد هوا و زنگاری دشت		ای دوست بیا و بگذر از هرچه گذشت		گر میل وفا داری اینک دل و جان		ور رای جفا داری اینک سر و تشت
آنرا که قضا ز خیل عشاق نوشت		آزاد ز مسجدست و فارغ ز کنشت		دیوانهٔ عشق را چه هجران چه وصال		از خویش گذشته را چه دوزخ چه بهشت
هان تا تو نبندی به مراعاتش پشت		کو با گل نرم پرورد خار درشت		هان تا نشوی غره به دریای کرم		کو بر لب بحر تشنه بسیار بکشت
از اهل زمانه عار میباید داشت		وز صحبتشان کنار میباید داشت		از پیش کسی کار کسی نگشاید		امید به کردگار میباید داشت
روزم به غم جهان فرسوده گذشت		شب در هوس بوده و نابوده گذشت		عمری که ازو دمی جهانی ارزد		القصه به فکرهای بیهوده گذشت
افسوس که ایام جوانی بگذشت		دوران نشاط و کامرانی بگذشت		تشنه بکنار جوی چندان خفتم		کز جوی من آب زندگانی بگذشت
سر سخن دوست نمی‌یارم گفت		در یست گرانبها نمی‌یارم سفت		ترسم که به خواب در بگویم بکسی		شبهاست کزین بیم نمی‌یارم خفت
دل گر چه درین بادیه بسیار شتافت		یک موی ندانست و بسی موی شکافت		گرچه ز دلم هزار خورشید بتافت		آخر به کمال ذره‌ای راه نیافت
آسان آسان ز خود امان نتوان یافت		وین شربت شوق رایگان نتوان یافت		زان می که عزیز جان مشتاقانست		یک جرعه به صد هزار جان نتوان یافت
آن دل که تو دیده‌ای زغم خون شد و رفت		وز دیدهٔ خون گرفته بیرون شد و رفت		روزی به هوای عشق سیری میکرد		لیلی صفتی بدید و مجنون شد و رفت
از باد صبا دلم چو بوی تو گرفت		بگذاشت مرا و جستجوی تو گرفت		اکنون ز منش هیچ نمی‌آید یاد		بوی تو گرفته بود خوی تو گرفت
دل عادت و خوی جنگجوی تو گرفت		جان گوهر همت سر کوی تو گرفت		گفتم به خط تو جانب ما را گیر		آن هم طرف روی نکوی تو گرفت
آنی که ز جانم آرزوی تو نرفت		از دل هوس روی نکوی تو نرفت		از کوی تو هر که رفت دل را بگذاشت		کس با دل خویشتن ز کوی تو نرفت
یار آمد و گفت خسته میدار دلت		دایم به امید بسته می‌دار دلت		ما را به شکستگان نظرها باشد		ما را خواهی شکسته میدار دلت
علمی نه که از زمرهٔ انسان نهمت		جودی نه که از اصل کریمان نهمت		نه علم و عمل نه فضل و احسان و ادب		یا رب بکدام تره در خوان نهمت
صد شکر که گلشن صفا گشت تنت		صحت گل عشق ریخت در پیرهنت		تب را به غلط در تنت افتاد گذار		آن تب عرقی شد و چکید از بدنت
دی زلف عبیر بیز عنبر سایت		از طرف بناگوش سمن سیمایت		در پای تو افتاد و بزاری می‌گفت		سر تا پایم فدای سر تا پایت
ای قبلهٔ هر که مقبل آمد کویت		روی دل مقبلان عالم سویت		امروز کسی کز تو بگرداند روی		فردا بکدام روی بیند رویت
ای مقصد خورشید پرستان رویت		محراب جهانیان خم ابرویت		سرمایهٔ عیش تنگ دستان دهنت		سررشتهٔ دلهای پریشان مویت
زنار پرست زلف عنبر بویت		محراب نشین گوشهٔ ابرویت		یا رب تو چه کعبه‌ای که باشد شب و روز		روی دل کافر و مسلمان سویت
گفتم چشمت گفت که بر مست مپیچ		گفتم دهنت گفت منه دل بر هیچ		گفتم زلفت گفت پراکنده مگوی		باز آوردی حکایتی پیچا پیچ
گر درویشی مکن تصرف در هیچ		نه شادی کن بهیچ و نه غم خور هیچ		خرسند بدان باش که در ملک خدای		در دنیی و آخرت نباشی بر هیچ
ای در تو عیانها و نهانها همه هیچ		پندار یقین‌ها و گمانها همه هیچ		از ذات تو مطلقا نشان نتوان داد		کانجا که تویی بود نشانها همه هیچ
ای با رخت انوار مه و خور همه هیچ		با لعل تو سلسبیل و کوثر همه هیچ		بودم همه بین، چو تیزبین شد چشمم		دیدم که همه تویی و دیگر همه هیچ
حمدا لک رب نجنی منک فلاح		شکرا لک فی کل مسا و صباح		من عندک فتح کل باب ربی		افتح لی ابواب فتوح و فتاح
رخساره‌ات تازه گل گلشن روح		نازک بود آن قدر که هر شام و صبوح		نزدیک به دیده گر خیالش گذرد		از سایهٔ خار دیده گردد مجروح
بی شک الفست احد، ازو جوی مدد		وز شخص احد به ظاهر آمد احمد		در ارض محمد شد و محمود آمد		اذ قال الله قل هو الله احد
گر درد کند پای تو ای حور نژاد		از درد بدان که هر گزت درد مباد		آن دردمنست بر منش رحم آید		از بهر شفاعتم بپای تو فتاد
در سلسلهٔ عشق تو جان خواهم داد		در عشق تو ترک خانمان خواهم داد		روزی که ترا ببینم ای عمر عزیز		آن روز یقین بدان که جان خواهم داد
هر راحت و لذتی که خلاق نهاد		از بهر مجردان آفاق نهاد		هر کس که زطاق منقلب گشت بجفت		آسایش خویش بر دو بر طاق نهاد
در وصل زاندیشهٔ دوری فریاد		در هجر زدرد ناصبوری فریاد		افسوس ز محرومی دوری افسوس		فریاد زدرد ناصبوری فریاد
با کوی تو هر کرا سر و کار افتد		از مسجد و دیر و کعبه بیزار افتد		گر زلف تو در کعبه فشاند دامن		اسلام بدست و پای زنار افتد
گر عشق دل مرا خریدار افتد		کاری بکنم که پرده از کار افتد		سجادهٔ پرهیز چنان افشانم		کز هر تاری هزار زنار افتد
با علم اگر عمل برابر گردد		کام دو جهان ترا میسر گردد		مغرور مشو به خود که خواندی ورقی		زان روز حذر کن که ورق بر گردد
آن را که حدیث عشق در دل گردد		باید که زتیغ عشق بسمل گردد		در خاک تپان تپان رخ آغشته به خون		برخیزد و گرد سر قاتل گردد
ما را نبود دلی که خرم گردد		خود بر سر کوی ما طرب کم گردد		هر شادی عالم که بما روی نهد		چون بر سر کوی ما رسد غم گردد
دل از نظر تو جاودانی گردد		غم با الم تو شادمانی گردد		گر باد به دوزخ برد از کوی تو خاک		آتش همه آب زندگانی گردد
ای صافی دعوی ترا معنی درد		فردا به قیامت این عمل خواهی برد		شرمت بادا اگر چنین خواهی زیست		ننگت بادا اگر چنان خواهی مرد
دردا که درین زمانهٔ پر غم و درد		غبنا که درین دایرهٔ غم پرورد		هر روز فراق دوستی باید دید		هر لحظه وداع همدمی باید کرد
فردا که به محشر اندر آید زن و مرد		وز بیم حساب رویها گردد زرد		من حسن ترا به کف نهم پیش روم		گویم که حساب من ازین باید کرد
دل صافی کن که حق به دل می‌نگرد		دلهای پراکنده به یک جو نخرد		زاهد که کند صاف دل از بهر خدا		گویی ز همه مردم عالم ببرد
گویند که محتسب گمانی ببرد		وین پردهٔ تو پیش جهانی بدرد		گویم که ازین شراب اگر محتسبست		دریابد قطره‌ای به جانی بخرد
من زنده و کس بر آستانت گذرد		یا مرغ بگرد سر کویت بپرد		خار گورم شکسته در چشم کسی		کو از پس مرگ من برویت نگرد
از چهرهٔ عاشقانه‌ام زر بارد		وز چشم ترم همیشه آذر بارد		در آتش عشق تو چنان بنشینم		کز ابر محبتم سمندر بارد
از دفتر عشق هر که فردی دارد		اشک گلگون و چهر زردی دارد		بر گرد سری شود که شوریست درو		قربان دلی رود که دردی دارد
طالع سر عافیت فروشی دارد		همت هوس پلاس پوشی دارد		جایی که به یک سؤال بخشند دو کون		استغنایم سر خموشی دارد
دل وقت سماع بوی دلدار برد		ما را به سراپردهٔ اسرار برد		این زمزمهٔ مرکب مر روح تراست		بردارد و خوش به عالم یار برد
گل از تو چراغ حسن در گلشن برد		وز روی تو آیینه دل روشن برد		هر خانه که شمع رخت افروخت درو		خورشید چو ذره نور از روزن برد
شادم بدمی کز آرزویت گذرد		خوشدل بحدیثی که ز رویت گذرد		نازم بدو چشمی که به سویت نگرد		بوسم کف پایی که به کویت گذرد
گر پنهان کرد عیب و گر پیدا کرد		منت دارم ازو که بس برجا کرد		تاج سر من خاک سر پای کسیست		کو چشم مرا به عیب من بینا کرد
گفتار دراز مختصر باید کرد		وز یار بدآموز حذر باید کرد		در راه نگار کشته باید گشتن		و آنگاه نگار را خبر باید کرد
دردا که همه روی به ره باید کرد		وین مفرش عاشقی دو ته باید کرد		بر طاعت و خیر خود نباید نگریست		در رحمت و فضل او نگه باید کرد
قدت قدم زبار محنت خم کرد		چشمت چشمم چو چشمه‌ها پر نم کرد		خالت حالم چو روز من تیره نمود		زلفت کارم چو تار خود در هم کرد
من بی تو دمی قرار نتوانم کرد		احسان ترا شمار نتوانم کرد		گر بر تن من زفان شود هر مویی		یک شکر تو از هزار نتوانم کرد
از واقعه‌ای ترا خبر خواهم کرد		و آنرا به دو حرف مختصر خواهم کرد		با عشق تو در خاک نهان خواهم شد		با مهر تو سر ز خاک بر خواهم کرد
آن دشمن دوست بود دیدی که چه کرد		یا اینکه بغور او رسیدی که چه کرد		میگفت همان کنم که خواهد دل تو		دیدی که چه میگفت و شنیدی که چه کرد
جمعیت خلق را رها خواهی کرد		یعنی ز همه روی بما خواهی کرد		پیوند به دیگران ندامت دارد		محکم مکن این رشته که واخواهی کرد
خرم دل آنکه از ستم آه نکرد		کس را ز درون خویش آگاه نکرد		چون شمع ز سوز دل سراپا بگداخت		وز دامن شعله دست کوتاه نکرد
عاشق چو شوی تیغ به سر باید خورد		زهری که رسد همچو شکر باید خورد		هر چند ترا بر جگر آبی نبود		دریا دریا خون جگر باید خورد
عارف بچنین روز کناری گیرد		یا دامن کوه و لاله‌زاری گیرد		از گوشهٔ میخانه پناهی طلبد		تا عالم شوریده قراری گیرد
من صرفه برم که بر صفم اعدا زد		مشتی خاک لطمه بر دریا زد		ما تیغ برهنه‌ایم در دست قضا		شد کشته هر آنکه خویش را بر ما زد
حورا به نظارهٔ نگارم صف زد		رضوان بعجب بماند و کف بر کف زد		آن خال سیه بر آن رخ مطرف زد		ابدال زبیم چنگ در مصحف زد
گر غره به عمری به تبی برخیزد		وین روز جوانی به شبی برخیزد		بیداد مکن که مردم آزاری تو		در زیر لبی به یا ربی برخیزد
خواهی که ترا دولت ابرار رسد		مپسند که از تو بر کس آزار رسد		از مرگ میندیش و غم رزق مخور		کین هر دو بوقت خویش ناچار رسد
این گیدی گبر از کجا پیدا شد		این صورت قبر از کجا پیدا شد		خورشید مرا ز دیده‌ام پنهان کرد		این لکهٔ ابر از کجا پیدا شد
دلخسته و سینه چاک می‌باید شد		وز هستی خویش پاک می‌باید شد		آن به که به خود پاک شویم اول کار		چون آخر کار خاک می‌باید شد
از شبنم عشق خاک آدم گل شد		شوری برخاست فتنه‌ای حاصل شد		سر نشتر عشق بر رگ روح زدند		یک قطرهٔ خون چکید و نامش دل شد
تا ولولهٔ عشق تو در گوشم شد		عقل و خرد و هوش فراموشم شد		تا یک ورق از عشق تو از بر کردم		سیصد ورق از علم فراموشم شد
انواع خطا گر چه خدا می‌بخشد		هر اسم عطیه‌ای جدا می‌بخشد		در هر آنی حقیقت عالم را		یک اسم فنا یکی بقا می‌بخشد
از لطف تو هیچ بنده نومید نشد		مقبول تو جز مقبل جاوید نشد		مهرت بکدام ذره پیوست دمی		کان ذره به از هزار خورشید نشد
صوفی به سماع دست از آن افشاند		تا آتش دل به حیلتی بنشاند		عاقل داند که دایه گهوارهٔ طفل		از بهر سکون طفل می‌جنباند
کی حال فتاده هرزه گردی داند		بی‌درد کجا لذت دردی داند		نامرد به چیزی نخرد مردان را		مردی باید که قدر مردی داند
این عمر به ابر نوبهاران ماند		این دیده به سیل کوهساران ماند		ای دوست چنان بزی که بعد از مردن		انگشت گزیدنی به یاران ماند
اسرار وجود خام و ناپخته بماند		و آن گوهر بس شریف ناسفته بماند		هر کس به دلیل عقل چیزی گفتند		آن نکته که اصل بود ناگفته بماند
چرخ و مه و مهر در تمنای تواند		جان و دل و دیده در تماشای تواند		ارواح مقدسان علوی شب و روز		ابجد خوانان لوح سودای تواند
آنها که ز معبود خبر یافته‌اند		از جملهٔ کاینات سر یافته‌اند		دریوزه همی کنند مردان ز نظر		مردان همه از قرب نظر یافته‌اند
زان پیش که طاق چرخ اعلا زده‌اند		وین بارگه سپهر مینا زده‌اند		ما در عدم آباد ازل خوش خفته		بی ما رقم عشق تو بر ما زده‌اند
آن روز که نور بر ثریا بستند		وین منطقه بر میان جوزا بستند		در کتم عدم بسان آتش بر شمع		عشقت به هزار رشته بر ما بستند
آنروز که نقش کوه و هامون بستند		ترکیب سهی قدان موزون بستند		پا بسته به زنجیر جنون من بودم		مردم سخنی به پای مجنون بستند
قومی ز خیال در غرور افتادند		و ندر طلب حور و قصور افتادند		قومی متشککند و قومی به یقین		از کوی تو دور دور دور افتادند
در تکیه قلندران چو بنگم دادند		در کاسه بجای لوت سنگم دادند		گفتم ز چه روی خاست این خواری ما		ریشم بگرفتند و به چنگم دادند
هوشم نه موافقان و خویشان بردند		این کج کلهان مو پریشان بردند		گویند چرا تو دل بدیشان دادی		والله که من ندادم ایشان بردند
در دیر شدم ماحضری آوردند		یعنی ز شراب ساغری آوردند		کیفیت او مرا ز خود بیخود کرد		بردند مرا و دیگری آوردند
سبزی بهشت و نوبهار از تو برند		آنجا که به خلد یادگار از تو برند		در چینستان نقش و نگار از تو برند		ایران همه فال روزگار از تو برند
مردان خدا ز خاکدان دگرند		مرغان هوا ز آشیان دگرند		منگر تو ازین چشم بدیشان کایشان		فارغ ز دو کون و در مکان دگرند
یارم همه نیش بر سر نیش زند		گویم که مزن ستیزه را بیش زند		چون در دل من مقام دارد شب و روز		میترسم از آنکه نیش بر خویش زند
آن کس که به کوه ظلم خرگاه زند		خود را به دم آه سحرگاه زند		ای راهزن از دور مکافات بترس		راهی که زنی ترا همان راه زند
خوبان همه صید صبح خیزان باشند		در بند دعای اشک ریزان باشند		تا تو سگ نفس را به فرمان باشی		آهو چشمان ز تو گریزان باشند
در مدرسه اسباب عمل می‌بخشند		در میکده لذت ازل می‌بخشند		آنجا که بنای خانهٔ رندانست		سرمایهٔ ایمان به سبل می‌بخشند
عاشق همه دم فکر غم دوست کند		معشوق کرشمه‌ای که نیکوست کند		ما جرم و گنه کنیم و او لطف و کرم		هر کس چیزی که لایق اوست کند
نقاش اگر ز موی پرگار کند		نقش دهن تنگ تو دشوار کند		آن تنگی و نازکی که دارد دهنت		ترسم که نفس لب تو افگار کند
با شیر و پلنگ هر که آمیز کند		از تیر دعای فقر پرهیز کند		آه دل درویش به سوهان ماند		گر خود نبرد برنده را تیز کند
خواهی که خدا کار نکو با تو کند		ارواح ملایک همه رو با تو کند		یا هر چه رضای او در آنست بکن		یا راضی شو هر آنچه او با تو کند
زان خوبتری که کس خیال تو کند		یا همچو منی فکر وصال تو کند		شاید که به آفرینش خود نازد		ایزد که تماشای جمال تو کند
عاشق که تواضع ننماید چه کند		شبها که به کوی تو نیاید چه کند		گر بوسه دهد زلف ترا رنجه مشو		دیوانه که زنجیر نخاید چه کند
دل گر ره عشق او نپوید چه کند		جان دولت وصل او نجوید چه کند		آن لحظه که بر آینه تابد خورشید		آیینه انا الشمس نگوید چه کند
نی دیده بود که جستجویش نکند		نی کام و زبان که گفتگویش نکند		هر دل که درو بوی وفایی نبود		گر پیش سگ افگنند بویش نکند
در چنگ غم تو دل سرودی نکند		پیش تو فغان و ناله سودی نکند		نالیم به ناله‌ای که آگه نشوی		سوزیم به آتشی که دودی نکند
ای باد ! به خاک مصطفایت سوگند		باران ! به علی مرتضایت سوگند		افتاده به گریه خلق، بس کن بس کن		دریا ! به شهید کربلایت سوگند
درویشانند هر چه هست ایشانند		در صفهٔ یار در صف پیشانند		خواهی که مس وجود زر گردانی		با ایشان باش کیمیا ایشانند
گر عدل کنی بر جهانت خوانند		ور ظلم کنی سگ عوانت خوانند		چشم خردت باز کن و نیک ببین		تا زین دو کدام به که آنت خوانند
گه زاهد تسبیح به دستم خوانند		گه رندو خراباتی و مستم خوانند		ای وای به روزگار مستوری من		گر زانکه مرا چنانکه هستم خوانند
شب خیز که عاشقان به شب راز کنند		گرد در و بام دوست پرواز کنند		هر جا که دری بود به شب بربندند		الا در عاشقان که شب باز کنند
مردان رهش میل به هستی نکنند		خودبینی و خویشتن پرستی نکنند		آنجا که مجردان حق می نوشند		خم خانه تهی کنند و مستی نکنند
خلقان تو ای جلال گوناگونند		گاهی چو الف راست گهی چون نونند		در حضرت اجلال چنان مجنونند		کز خاطر و فهم آدمی بیرونند
مردان تو دل به مهر گردون ننهند		لب بر لب این کاسهٔ پر خون ننهند		در دایرهٔ اهل وفا چون پرگار		گر سر بنهند پای بیرون ننهند
دشمن چو به ما درنگرد بد بیند		عیبی که بر ماست یکی صد بیند		ما آینه‌ایم، هر که در ما نگرد		هر نیک و بدی که بیند از خود بیند
کامل ز یکی هنر ده و صد بیند		ناقص همه جا معایب خود بیند		خلق آینهٔ چشم و دل یکدگرند		در آینه نیک نیک و بد بد بیند
در عشق تو گاه بت پرستم گویند		گه رند و خراباتی و مستم گویند		اینها همه از بهر شکستم گویند		من شاد به اینکه هر چه هستم گویند
اول رخ خود به ما نبایست نمود		تا آتش ما جای دگر گردد دود		اکنون که نمودی و ربودی دل ما		ناچار ترا دلبر ما باید بود
اول که مرا عشق نگارم بربود		همسایهٔ من ز نالهٔ من نغنود		واکنون کم شد ناله چو دردم بفزود		آتش چو همه گرفت کم گردد دود
رفتم به کلیسیای ترسا و یهود		دیدم همه با یاد تو در گفت و شنود		با یاد وصال تو به بتخانه شدم		تسبیح بتان زمزمه ذکر تو بود
ز اول ره عشق تو مرا سهل نمود		پنداشت رسد به منزل وصل تو زود		گامی دو سه رفت و راه را دریا دید		چون پای درون نهاد موجش بربود
آنروز که بنده آوریدی به وجود		میدانستی که بنده چون خواهد بود		یا رب تو گناه بنده بر بنده مگیر		کین بنده همین کند که تقدیر تو بود
فردا که زوال شش جهت خواهد بود		قدر تو به قدر معرفت خواهد بود		در حسن صفت کوش که در روز جزا		حشر تو به صورت صفت خواهد بود
گر ملک تو شام و گر یمن خواهد بود		وز سر حد چین تا به ختن خواهد بود		روزی که ازین سرا کنی عزم سفر		همراه تو هفت گز کفن خواهد بود
گویند به حشر گفتگو خواهد بود		وان یار عزیز تندخو خواهد بود		از خیر محض جز نکویی ناید		خوش باش که عاقبت نکو خواهد بود
عاشق که غمش بر همه کس ظاهر بود		جمعیت او تفرقهٔ خاطر بود		در دهر دمی خوش نزده شاد بزیست		گویا که دم خوشش دم آخر بود
آن کس که زروی علم و دین اهل بود		داند که جواب شبهه بس سهل بود		علم ازلی علت عصیان بودن		پیش حکما ز غایت جهل بود
زان ناله که در بستر غم دوشم بود		غمهای جهان جمله فراموشم بود		یاران همه درد من شنیدند ولی		یاری که درو کرد اثر گوشم بود
هر چند که جان عارف آگاه بود		کی در حرم قدس تواش راه بود		دست همه اهل کشف و ارباب شهود		از دامن ادراک تو کوتاه بود
دوشم به طرب بود نه دلتنگی بود		سیرم همه در عالم یکرنگی بود		می‌رفتم اگرچه از سر لنگی بود		من بودم و سنگ من دو من سنگی بود
بخشای بر آنکه جز تو یارش نبود		جز خوردن اندوه تو کارش نبود		در عشق تو حالتیش باشد که دمی		هم با تو و هم بی تو قرارش نبود
آن وقت که این انجم و افلاک نبود		وین آب و هوا و آتش و خاک نبود		اسرار یگانگی سبق می‌گفتم		وین قالب و این نوا و ادارک نبود
جایی که تو باشی اثر غم نبود		آنجا که نباشی دل خرم نبود		آن را که ز فرقت تو یک دم نبود		شادیش زمین و آسمان کم نبود
عاشق به یقین دان که مسلمان نبود		در مذهب عشق کفر و ایمان نبود		در عشق دل و عقل و تن و جان نبود		هر کس که چنین باشد نادان نبود
نه کس که زجور دهر افسرده نبود		نی گل که درین زمانه پژمرده نبود		آنرا که بیامدست زیبا آمد		دانی که بیامده چو آورده نبود
چندانکه به کوی سلمه تارست و پود		چندانکه درخت میوه دارست و مرود		چندانکه ستاره است بر چرخ کبود		از ما به بر دوست سلامست و درود
هر کو ز در عمر درآید برود		چیزیش به جز غم نگشاید برود		از سر سخن کسی نشانی ندهد		ژاژی دو سه هر کسی بخاید برود
عاشق که غم جان خرابش نرود		تا جان بود از جان تب و تابش نرود		خاصیت سیماب بود عاشق را		تا کشته نگردد اضطرابش نرود
در دل چو کجیست روی بر خاک چه سود		چون زهر به دل رسید تریاک چه سود		تو ظاهر خود به جامه آراسته‌ای		دلهای پلید و جامهٔ پاک چه سود
در دل همه شرک و روی بر خاک چه سود		با نفس پلید جامهٔ پاک چه سود		زهرست گناه و توبه تریاک وی است		چون زهر به جان رسید تریاک چه سود
روزی که چراغ عمر خاموش شود		در بستر مرگ عقل مدهوش شود		با بی دردان مکن خدایا حشرم		ترسم که محبتم فراموش شود
گر دشمن مردان همگی حرق شود		هم برق صفت به خویشتن برق شود		گر سگ به مثل درون دریا برود		دریا نشود پلید و سگ غرق شود
گفتی که شب آیم ارچه بیگاه شود		شاید که زبان خلق کوتاه شود		بر خفته کجا نهان توانی کردن		کز بوی خوش تو مرده آگاه شود
یا رب برهانیم ز حرمان چه شود		راهی دهیم به کوی عرفان چه شود		بس گبر که از کرم مسلمان کردی		یک گبر دگر کنی مسلمان چه شود
آن رشته که بر لعل لبت سوده شود		وز نوش دهانت اشک آلوده شود		خواهم که بدین سینهٔ چاکم دوزی		شاید که زغمهای تو آسوده شود
روزی که جمال دلبرم دیده شود		از فرق سرم تا به قدم دیده شود		تا من به هزار دیده رویش نگرم		آری به دو دیده دوست کم دیده شود
تا مرد به تیغ عشق بی سر نشود		اندر ره عشق و عاشقی بر نشود		هر یار طلب کنی و هم سر خواهی		آری خواهی ولی میسر نشود
تا دل ز علایق جهان حر نشود		اندر صدف وجود ما در نشود		پر می نشود کاسهٔ سرها ز هوس		هر کاسه که سرنگون بود پر نشود
هرگز دلم از یاد تو غافل نشود		گر جان بشود مهر تو از دل نشود		افتاده ز روی تو در آیینهٔ دل		عکسی که به هیچ وجه زایل نشود
تا مدرسه و مناره ویران نشود		این کار قلندری به سامان نشود		تا ایمان کفر و کفر ایمان نشود		یک بنده حقیقة مسلمان نشود
یک ذره زحد خویش بیرون نشود		خودبینان را معرفت افزون نشود		آن فقر که مصطفی بر آن فخر آورد		آنجا نرسی تا جگرت خون نشود
دلبر دل خسته رایگان می‌خواهد		بفرستم گر دلش چنان می‌خواهد		وانگه به نظاره دیده بر ره بنهم		تا مژده که آورد که جان میخواهد
ار کشتن من دو چشم مستت خواهد		شک نیست که طبع بت پرستت خواهد		ترسنده از آنم که اگر بر دستت		من کشته شوم که عذر دستت خواهد
دل وصل تو ای مهر گسل می‌خواهد		ایام وصال متصل می‌خواهد		مقصود من از خدای باشد وصلت		امید چنان شود که دل می‌خواهد
یک نیم رخت الست منکم ببعید		یک نیم دگر ان عذابی لشدید		بر گرد رخت نبشته یحی و یمیت		من مات من العشق فقد مات شهید
آورد صبا گلی ز گلزار امید		یا روح قدس شهپری افگند سفید		یا کرد صبا شق ورقی از خورشید		یا نامهٔ یارست که آورد نوید
گوشم چو حدیث درد چشم تو شنید		فی‌الحال دلم خون شد و از دیده چکید		چشم تو نکو شود به من چون نگری		تا کور شود هر آنکه نتواند دید
هر چند که دیده روی خوب تو ندید		یک گل ز گلستان وصال تو نچید		اما دل سودا زده در مدت عمر		جز وصف جمال تو نه گفت و نه شنید
معشوقهٔ خانگی به کاری ناید		کودل برد و روی به کس ننماید		معشوقه خراباتی و مطرب باید		تا نیم شبان زنان و کوبان آید
یاد تو کنم دلم به فریاد آید		نام تو برم عمر شده یاد آید		هرگه که مرا حدیث تو یاد آید		با من در و دیوار به فریاد آید
در باغ روم کوی توام یاد آید		بر گل نگرم روی توام یاد آید		در سایهٔ سرو اگر دمی بنشینم		سرو قد دلجوی توام یاد آید
پیریم ولی چو عشق را ساز آید		هنگام نشاط و طرب و ناز آید		از زلف رسای تو کمندی فگنیم		بر گردن عمر رفته تا باز آید
در دوزخم ار زلف تو در چنگ آید		از حال بهشتیان مرا ننگ آید		ور بی تو به صحرای بهشتم خوانند		صحرای بهشت بر دلم تنگ آید
ای خواجه ز فکر گور غم می‌باید		اندر دل و دیده سوز و نم می‌باید		صد وقت برای کار دنیا داری		یک وقت به فکر گور هم می‌باید
چشمی به سحاب همنشین می‌باید		خاطر به نشاط خشمگین می‌باید		سر بر سر دار و سینه بر سینهٔ تیغ		آسایش عاشقان چنین می‌باید
ای عشق به درد تو سری می‌باید		صید تو ز من قوی‌تری می‌باید		من مرغ به یک شعله کبابم بگذار		کین آتش را سمندری می‌باید
آسان گل باغ مدعا نتوان چید		بی سرزنش خار جفا نتوان چید		بشکفته گل مراد بر شاخ امید		تا سر ننهی به زیر پا نتوان چید
جانم به لب از لعل خموش تو رسید		از لعل خموش باده نوش تو رسید		گوش تو شنیده‌ام که دردی دارد		درد دل من مگر به گوش تو رسید
گلزار وفا ز خار من می‌روید		اخلاص ز رهگذار من می‌روید		در فکر تو دوش سر به زانو بودم		امروز گل از کنار من می‌روید
یا رب بدو نور دیدهٔ پیغمبر		یعنی بدو شمع دودمان حیدر		بر حال من از عین عنایت بنگر		دارم نظر آنکه نیفتم ز نظر
تا چند حدیث قامت و زلف نگار		تا کی باشی تو طالب بوس و کنار		گر زانکه نه‌ای دروغزن عاشق‌وار		در عشق چو او هزار چون او بگذار
چشمم که نداشت تاب نظارهٔ یار		شد اشک فشان به پیش آن سیم عذار		در سیل سرشک عکس رخسارش دید		نقش عجبی بر آب زد آخر کار
سر رشته دولت ای برادر به کف آر		وین عمر گرامی به خسارت مگذار		دایم همه جا با همه کس در همه کار		میدار نهفته چشم دل جانب یار
هر در که ز بحر اشکم افتد به کنار		در رشتهٔ جان خود کشم گوهروار		گیرم به کفش چو سبحه در فرقت یار		یعنی که نمی‌زنم نفس جز بشمار
یا رب بگشا گره ز کار من زار		رحمی که زعقل عاجزم در همه کار		جز در گه تو کی بودم در گاهی		محروم ازین درم مکن یا غفار
بستان رخ تو گلستان آرد بار		لعل تو حیوت جاودان آرد بار		بر خاک فشان قطره‌ای از لعل لبت		تا بوم و بر زمانه جان آرد بار
گفتم چشمم، گفت براهش میدار		گفتم جگرم، گفت پر آهش میدار		گفتم که دلم، گفت چه داری در دل		گفتم غم تو، گفت نگاهش میدار
یا رب در دل به غیر خود جا مگذار		در دیدهٔ من گرد تمنا مگذار		گفتم گفتم ز من نمی‌آید هیچ		رحمی رحمی مرا به من وامگذار
ناقوس نواز گر ز من دارد عار		سجاده نشین اگر ز من کرده کنار		من نیز به رغم هر دو انداخته‌ام		تسبیح در آتش، آتش اندر زنار
با یار موافق آشنایی خوشتر		وز همدم بی‌وفا جدایی خوشتر		چون سلطنت زمانه بگذاشتنیست		پیوند به ملک بینوایی خوشتر
یا رب به کرم بر من درویش نگر		در من منگر در کرم خویش نگر		هر چند نیم لایق بخشایش تو		بر حال من خستهٔ دلریش نگر
لذات جهان چشیده باشی همه عمر		با یار خود آرمیده باشی همه عمر		هم آخر عمر رحلتت باید کرد		خوابی باشد که دیده باشی همه عمر
امروز منم به زور بازو مغرور		یکتایی من بود به عالم مشهور		من همچو زمردم عدو چون افعی		در دیدهٔ من نظر کند گردد کور
ای پشت تو گرم کرده سنجاب و سمور		یکسان به مذاق تو چه شیرین و چه شور		از جانب عشق بانگ بر بانگ و تو کر		وز جانب حسن عرض در عرض و تو کور
ای در طلب تو عالمی در شر و شور		نزدیک تو درویش و توانگر همه عور		ای با همه در حدیث و گوش همه کر		وی با همه در حضور و چشم همه کور
خورشید چو بر فلک زند رایت نور		در پرتو آن خیره شود دیده ز دور		و آن دم که کند ز پردهٔ ابر ظهور		فالناظر یجتلیه من غیر قصور
گر دور فتادم از وصالت به ضرور		دارد دلم از یاد تو صد نوع حضور		خاصیت سایهٔ تو دارم که مدام		نزدیک توام اگر چه می‌افتم دور
هر لقمه که بر خوان عوانست مخور		گر نفس ترا راحت جانست مخور		گر نفس ترا عسل نماید بمثل		آن خون دل پیر زنانست مخور
در بارگه جلالت ای عذر پذیر		دریاب که من آمده‌ام زار و حقیر		از تو همه رحمتست و از من تقصیر		من هیچ نیم همه تویی دستم گیر
در بزم تو ای شوخ منم زار و اسیر		وز کشتن من هیچ نداری تقصیر		با غیر سخن گویی کز رشک بسوز		سویم نکنی نگه که از غصه بمیر
شمشیر بود ابروی آن بدر منیر		و آن دیده به خون خوردن چستست چو شیر		از یک سو شیر و از دگر سو شمشیر		مسکین دل من میان شیر و شمشیر
مجنون و پریشان توام دستم گیر		سرگشته و حیران توام دستم گیر		هر بی سر و پا چو دستگیری دارد		من بی سر و سامان توام دستم گیر
ای فضل تو دستگیر من، دستم گیر		سیر آمده‌ام ز خویشتن، دستم گیر		تا چند کنم توبه و تا کی شکنم		ای توبه ده و توبه شکن، دستم گیر
گفتم که دلم، گفت کبابی کم گیر		گفتم چشمم، گفت سرابی کم گیر		گفتم جانم، گفت که در عالم عشق		بسیار خرابست، خرابی کم گیر
آگاه بزی ای دل و آگاه بمیر		چون طالب منزلی تو در راه بمیر		عشقست بسان زندگانی ور نه		زینسان که تویی خواه بزی خواه بمیر
تا روی ترا بدیدم ای شمع تراز		نی کار کنم نه روزه دارم نه نماز		چون با تو بوم مجاز من جمله نماز		چون بی تو بوم نماز من جمله مجاز
در خدمت تو چو صرف شد عمر دراز		گفتم که مگر با تو شوم محرم راز		کی دانستم که بعد چندین تک و تاز		در تو نرسم وز دو جهان مانم باز
در هر سحری با تو همی گویم راز		بر درگه تو همی کنم عرض نیاز		بی منت بندگانت ای بنده نواز		کار من بیچارهٔ سرگشته بساز
من بودم دوش و آن بت بنده نواز		از من همه لابه بود و از وی همه ناز		شب رفت و حدیث ما به پایان نرسید		شب را چه گنه قصهٔ ما بود دراز
ای سر تو در سینه هر محرم راز		پیوسته در رحمت تو بر همه باز		هر کس که به درگاه تو آورد نیاز		محروم ز درگاه تو کی گردد باز
گر چشم تو در مقام ناز آید باز		بیمار تو بر سر نیاز آید باز		ور حسن تو یک جلوه کند بر عارف		از راه حقیقت به مجاز آید باز
دل جز ره عشق تو نپوید هرگز		جان جز سخن عشق نگوید هرگز		صحرای دلم عشق تو شورستان کرد		تا مهر کسی در آن نروید هرگز
دانی که مرا یار چه گفتست امروز		جز ما به کسی در منگر دیده بدوز		از چهره خویش آتشی افروزد		یعنی که بیا و در ره دوست بسوز
جهدی بکن ار پند پذیری دو سه روز		تا پیشتر از مرگ بمیری دو سه روز		دنیا زن پیریست چه باشد ار تو		با پیر زنی انس نگیری دو سه روز
دل خسته و جان فگار و مژگان خونریز		رفتم بر آن یار و مه مهرانگیز		من جای نکرده گرم گردون به ستیز		زد بانگ که هان چند نشینی برخیز
الله، به فریاد من بی کس رس		فضل و کرمت یار من بی کس بس		هر کس به کسی و حضرتی مینازد		جز حضرت تو ندارد این بی کس کس
ای جملهٔ بی کسان عالم را کس		یک جو کرمت تمام عالم را بس		من بی کسم و تو بی کسان را یاری		یا رب تو به فریاد من بی کس رس
نوروز شد و جهان برآورد نفس		حاصل زبهار عمر ما را غم و بس		از قافلهٔ بهار نامد آواز		تا لاله به باغ سر نگون ساخت جرس
دارم دلکی غمین بیامرز و مپرس		صد واقعه در کمین بیامرز و مپرس		شرمنده شوم اگر بپرسی عملم		یا اکرم‌اکرمین بیامرز و مپرس
در دل دردیست از تو پنهان که مپرس		تنگ آمده چندان دلم از جان که مپرس		با این همه حال و در چنین تنگدلی		جا کرده محبت تو چندانکه مپرس
ای شوق تو در مذاق چندانکه مپرس		جان را به تو اشتیاق چندان که مپرس		آن دست که داشتم به دامان وصال		بر سر زدم از فراق چندان که مپرس
شاها ز دعای مرد آگاه بترس		وز سوز دل و آه سحرگاه بترس		بر لشکر و بر سپاه خود غره مشو		از آمدن سیل به ناگاه بترس
اندر صف دوستان ما باش و مترس		خاک در آستان ما باش و مترس		گر جمله جهان قصد به جان تو کنند		فارغ دل شو، از آن ما باش و مترس
ای آینهٔ ذات تو ذات همه کس		مرآت صفات تو صفات همه کس		ضامن شدم از بهر نجات همه کس		بر من بنویس سیئات همه کس
ای واقف اسرار ضیمر همه کس		در حالت عجز دستگیر همه کس		یا رب تو مرا توبه ده و عذر پذیر		ای توبه ده و عذرپذیر همه کس
تا در نزنی به هرچه داری آتش		هرگز نشود حقیقت حال تو خوش		اندر یک دل دو دوستی ناید خوش		ما را خواهی خطی به عالم درکش
چون ذات تو منفی بود ای صاحب هش		از نسبت افعال به خود باش خمش		شیرین مثلی شنو مکن روی ترش		ثبت العرش اولا ثم انقش
چون تیشه مباش و جمله بر خود متراش		چون رنده ز کار خویش بی‌بهره مباش		تعلیم ز اره گیر در امر معاش		نیمی سوی خود می کش و نیمی می پاش
در میدان آ با سپر و ترکش باش		سر هیچ بخود مکش بما سرکش باش		گو خواه زمانه آب و خواه آتش باش		تو شاد بزی و در میانه خوش باش
گر قرب خدا میطلبی دلجو باش		وندر پس و پیش خلق نیکوگو باش		خواهی که چو صبح صادق‌القول شوی		خورشید صفت با همه کس یک رو باش
شاهی‌طلبی برو گدای همه باش		بیگانه زخویش و آشنای همه باش		خواهی که ترا چو تاج بر سر دارند		دست همه گیر و خاک پای همه باش
چون شب برسد ز صبح خیزان میباش		چون شام شود زاشک ریزان میباش		آویز در آنکه ناگزیرست ترا		وز هر چه خلاف او گریزان میباش
از قد بلند یار و زلف پستش		وز نرگس بی خمار بی می‌مستش		ترسا بکلیسیای گبرم بینی		ناقوس بدستی و بدستی دستش
دل جای تو شد و گر نه پر خون کنمش		در دیده تویی و گر نه جیحون کنمش		امید وصال تست جان را ورنه		از تن به هزار حیله بیرون کنمش
سودای توام در جنون می زد دوش		دریای دو دیده موج خون میزد دوش		در نیم شبی خیل خیال تو رسید		ورنه جانم خیمه برون میزد دوش
دارم گنهان ز قطره باران بیش		از شرم گنه فگنده‌ام سر در پیش		آواز آید که سهل باشد درویش		تو در خور خود کنی و ما در خور خویش
در خانه خود نشسته بودم دلریش		وز بار گنه فگنده بودم سر پیش		بانگی آمد که غم مخور ای درویش		تو در خور خود کنی و ما در خور خویش
شوخی که به دیده بود دایم جایش		رفت از نظرم سر و قد رعنایش		گشت از پی او قطره ز نان مردم چشم		چندان که زاشک آبله شد بر پایش
آتش بدو دست خویش بر خرمن خویش		چون خود زده‌ام چه نالم از دشمن خویش		کس دشمن من نیست منم دشمن خویش		ای وای من و دست من و دامن خویش
پیوسته مرا ز خالق جسم و عرض		حقا که همین بود و همینست غرض		کان جسم لطیف را به خلوتگه ناز		فارغ بینم همیشه ز آسیب مرض
ای بر سر حرف این و آن نازده خط		پندار دویی دلیل بعدست بخط		در جملهٔ کاینات بی سهو و غلط		یک عین فحسب دان و یک ذات فقط
گشتی به وقوف بر مواقف قانع		شد قصد مقاصدت ز مقصد مانع		هرگز نشود تا نکنی کشف حجب		انوار حقیقت از مطالع طالع
کی باشد و کی لباس هستی شده شق		تابان گشته جمال وجه مطلق		دل در سطوات نور او مستهلک		جان در غلبات شوق او مستغرق
دل کرد بسی نگاه در دفتر عشق		جز دوست ندید هیچ رو در خور عشق		چندانکه رخت حسن نهد بر سر حسن		شوریده دلم عشق نهد بر سر عشق
بر عود دلم نواخت یک زمزمه عشق		زان زمزمه‌ام ز پای تا سر همه عشق		حقا که به عهدها نیایم بیرون		از عهدهٔ حق گزاری یک دمه عشق
ما را شده‌است دین و آیین همه عشق		بستر همه محنتست و بالین همه عشق		سبحان الله رخی و چندین همه حسن		انالله دلی و چندین همه عشق
خلقان همه بر درگهت ای خالق پاک		هستند پی قطرهٔ آبی غمناک		سقای سحاب را بفرما از لطف		تا آب زند بر سر این مشتی خاک
دامان غنای عشق پاک آمد پاک		زآلودگی نیاز با مشتی خاک		چون جلوه گر و نظارگی جمله خود اوست		گر ما و تو در میان نباشیم چه باک
گر فضل کنی ندارم از عالم باک		ور عدل کنی شوم به یک باره هلاک		روزی صدبار گویم ای صانع پاک		مشتی خاکم چه آید از مشتی خاک
یا من بک حاجتی و روحی بیدیک		عن غیرک اعرضت و اقبلت علیک		مالی عمل صالح استظهر به		الجات علیک واثقا خذ بیدیک
بر چهره ندارم زمسلمانی رنگ		بر من دارد شرف سگ اهل فرنگ		آن رو سیهم که باشد از بودن من		دوزخ را ننگ و اهل دوزخ را ننگ
تا شیر بدم شکار من بود پلنگ		پیروز شدم به هرچه کردم آهنگ		تا عشق ترا به بر درآوردم تنگ		از بیشه برون کرد مرا روبه لنگ
در عشق تو ای نگار پر کینه و جنگ		گشتیم سرا پای جهان با دل تنگ		شد دست زکار و ماند پا از رفتار		این بس که به سر زدیم و آن بس که به سنگ
دستی که زدی به ناز در زلف تو چنگ		چشمی که زدیدنت زدل بردی زنگ		آن چشم ببست بی توام دیده به خون		و آن دست بکوفت بی توام سینه به سنگ
پرسید کسی منزل آن مهر گسل		گفتم که دل منست او را منزل		گفتا که دلت کجاست؟ گفتم بر او		پرسید که او کجاست؟ گفتم در دل
درماند کسی که بست در خوبان دل		وز مهر بتان نگشت پیوند گسل		در صورت گل معنی جان دید و بماند		پای دل او تا به قیامت در گل
شیدای ترا روح مقدس منزل		سودای ترا عقل مجرد محمل		سیاح جهان معرفت یعنی دل		در بحر غمت دست به سر پای به گل
ای عهد تو عهد دوستان سر پل		از مهر تو کین خیزد و از قهر تو ذل		پر مشغله و میان تهی همچو دهل		ای یک شبه همچو شمع و یک روزه چو گل
در باغ کجا روم که نالد بلبل		بی تو چه کنم جلوهٔ سرو و سنبل		یا قد تو هست آنچه میدارد سرو		یا روی تو هست آنچه میدارد گل
هر نعت که از قبیل خیرست و کمال		باشد ز نعوت ذات پاک متعال		هر وصف که در حساب شرست و وبال		دارد به قصور قابلیات مل
ای چارده ساله مه که در حسن و جمال		همچون مه چارده رسیدی بکمال		یا رب نرسد به حسنت آسیب زوال		در چارده سالگی بمانی صد سال
می‌رست زدشت خاوران لالهٔ آل		چون دانهٔ اشک عاشقان در مه و سال		بنمود چو روی دوست از پرده جمال		چون صورت حال من شدش صورت حال
یا رب به علی بن ابی طالب و آل		آن شیر خدا و بر جهان جل جلال		کاندر سه مکان رسی به فریاد همه		اندر دم نزع و قبر هنگام سؤال
گر با غم عشق سازگار آید دل		بر مرکب آرزو سوار آید دل		گر دل نبود کجا وطن سازد عشق		ور عشق نباشد به چه کار آید دل
هر جا که وجود کرده سیرست ای دل		می‌دان به یقین که محض خیرست ای دل		هر شر ز عدم بود، عدم غیر وجود		پس شر همه مقتضای غیرست ای دل
چندت گفتم که دیده بردوز ای دل		در راه بلا فتنه میندوز ای دل		اکنون که شدی عاشق و بدروز ای دل		تن درده و جان کن و جگر سوز ای دل
در عشق چه به ز بردباری ای دل		گویم به تو یک سخن زیاری ای دل		هر چند رسد ز یار خواری ای دل		زنهار به روی او نیاری ای دل
با خود در وصل تو گشودن مشکل		دل را به فراق آزمودن مشکل		مشکل حالی و طرفه مشکل حالی		بودن مشکل با تو، نبودن مشکل
با اهل زمانه آشنایی مشکل		با چرخ کهن ستیزه رایی مشکل		از جان و جهان قطع نمودن آسان		در هم زدن دل به جدایی مشکل
بر لوح عدم لوایح نور قدم		لایح گردید و نه درین سر محرم		حق را مشمر جدا ز عالم زیراک		عالم در حق حقست و حق در عالم
گر پاره کنی مرا ز سر تا به قدم		موجود شوم ز عشق تو من ز عدم		جانی دارم ز عشق تو کرده رقم		خواهیش به شادی کش و خواهیش به غم
من دانگی و نیم داشتم حبهٔ کم		دو کوزه نبید خریده‌ام پارهٔ کم		بر بربط ما نه زیر ماندست و نه بم		تا کی گویی قلندری و غم و غم
از گردش افلاک و نفاق انجم		سر رشتهٔ کار خویشتن کردم گم		از پای فتاده‌ام مرا دست بگیر		ای قبلهٔ هفتم ای امام هشتم
هم در ره معرفت بسی تاخته‌ام		هم در صف عالمان سر انداخته‌ام		چون پرده ز پیش خویش برداشته‌ام		بشناخته‌ام که هیچ نشناخته‌ام
حک کردنی است آنچه بنگاشته‌ام		افگندنی است آنچه برداشته‌ام		باطل بودست آنچه پنداشته‌ام		حاصل که به هرزه عمر بگذاشته‌ام
بستم دم مار و دم عقرب بستم		نیش و دمشان بیکدگر پیوستم		شجن قرنین قرنین خواندم		بر نوح نبی سلام دادم رستم
گر من گنه جمله جهان کردستم		عفو تو امیدست که گیرد دستم		گفتی که به روز عجز دستت گیرم		عاجزتر ازین مخواه کاکنون هستم
تب را شبخون زدم در آتش کشتم		یک چند به تعویذ کتابش کشتم		بازش یک بار در عرق کردم غرق		چون لشکر فرعون در آبش کشتم
دیریست که تیر فقر را آماجم		بر طارم افلاک فلاکت تاجم		یک شمه ز مفلسی خود برگویم		چندانکه خدا غنیست من محتاجم
رنجورم و در دل از تو دارم صد غم		بی لعل لبت حریف دردم همه دم		زین عمر ملولم من مسکین غریب		خواهد شود آرامگهم کوی عدم
هر چند به صورت از تو دور افتادم		زنهار مبر ظن که شدی از یادم		در کوی وفای تو اگر خاک شوم		زانجا نتواند که رباید بادم
دی بر سر گور ذله غارت گردم		مر پاکان را جنب زیارت کردم		شکرانهٔ آنکه روزه خوردم رمضان		در عید نماز بی طهارت کردم
یا رب من اگر گناه بی حد کردم		دانم به یقین که بر تن خود کردم		از هرچه مخالف رضای تو بود		برگشتم و توبه کردم و بد کردم
تا چند به گرد سر ایمان گردم		وقتست کز افعال پشیمان گردم		خاکم ز کلیسیا و آبم ز شراب		کافرتر از آنم که مسلمان گردم
عودم چو نبود چوب بید آوردم		روی سیه و موی سپید آوردم		چون خود گفتی که ناامیدی کفرست		فرمان تو بردم و امید آوردم
اندوه تو از دل حزین می‌دزدم		نامت ز زبان آن و این می‌دزدم		می‌نالم و قفل بر دهان می‌فگنم		می‌گردیم و خون در آستین می‌دزدم
گر خاک تویی خاک ترا خاک شدم		چون خاک ترا خاک شدم پاک شدم		غم سوی تو هرگز گذری می‌نکند		آخر چه غمت از آنکه غمناک شدم
اندر طلب یار چو مردانه شدم		اول قدم از وجود بیگانه شدم		او علم نمی‌شنید لب بر بستم		او عقل نمی‌خرید دیوانه شدم
آنان که به نام نیک می‌خوانندم		احوال درون بد نمی‌دانندم		گز زانکه درون برون بگردانندم		مستوجب آنم که بسوزانندم
چونان شده‌ام که دید نتوانندم		تا پیش توای نگار بنشانندم		خورشید تویی به ذره من مانندم		چون ذره به خورشید همی‌دانندم
گر خلق چنانکه من منم دانندم		همچون سگ ز در بدر رانندم		ور زانکه درون برون بگردانندم		مستوجب آنم که بسوزانندم
آن دم که حدیث عاشقی بشنودم		جان و دل و دیده را به غم فرسودم		می‌پنداشتم عاشق و معشوق دواند		چون هر دو یکیست من خود احول بودم
عمری به هوس باد هوی پیمودم		در هر کاری خون جگر پالودم		در هر چه زدم دست زغم فرسودم		دست از همه باز داشتم آسودم
من از تو جدا نبوده‌ام تا بودم		اینست دلیل طالع مسعودم		در ذات تو ناپدیدم ار معدومم		وز نور تو ظاهرم اگر موجودم
هرگز نبود شکست کس مقصودم		آزرده نشد دلی ز من تا بودم		صد شکر که چشم عیب بینم کورست		شادم که حسود نیستم محسودم
در وصل تو پیوسته به گلشن بودم		در هجر تو با ناله و شیون بودم		گفتم به دعا که چشم بد دور ز تو		ای دوست مگر چشم بدت من بودم
در کوی تو من سوخته دامن بودم		وز آتش غم سوخته خرمن بودم		آری جانا دوش به بامت بودم		گفتی دزدست دزد نبد من بودم
یک چند دویدم و قدم فرسودم		آخر بی تو پدید نامد سودم		تا دست به بیعت وفایت سودم		در خانه نشستم و فرو آسودم
ز آمیزش جان و تن تویی مقصودم		وز مردن و زیستن تویی مقصودم		تو دیر بزی که من برفتم ز میان		گر من گویم، ز من تویی مقصودم
در خواب جمال یار خود میدیدم		وز باغ وصال او گلی می‌چیدم		مرغ سحری زخواب بیدارم کرد		ای کاش که بیدار نمی‌گردیدم
روزی ز پی گلاب می‌گردیدم		پژمرده عذار گل در آتش دیدم		گفتم که چه کرده‌ای که میسوزندت		گفتا که درین باغ دمی خندیدم
دیشب که بکوی یار می‌گردیدم		دانی که پی چه کار می‌گردیدم		قربان خلاف وعده‌اش می‌گشتم		گرد سر انتظار می‌گردیدم
گر در سفرم تویی رفیق سفرم		ور در حضرم تویی انیس حضرم		القصه بهر کجا که باشد گذرم		جز تو نبود هیچ کسی در نظرم
از هجر تو ای نگار اندر نارم		می‌سوزم ازین درد و دم اندر نارم		تا دست به گردن تو اندر نارم		آغشته به خون چو دانه اندر نارم
گر دست تضرع به دعا بردارم		بیخ و بن کوهها ز جا بردارم		لیکن ز تفضلات معبود احد		فاصبر صبرا جمیل را بردارم
یا رب چو به وحدتت یقین می‌دارم		ایمان به تو عالم آفرین می‌دارم		دارم لب خشک و دیدهٔ تر بپذیر		کز خشک و تر جهان همین می‌دارم
از خاک درت رخت اقامت نبرم		وز دست غمت جان به سلامت نبرم		بردار نقاب از رخ و بنمای جمال		تا حسرت آن رخ به قیامت نبرم
آزرده ترم گر چه کم آزار ترم		بی یار ترم گر چه وفادار ترم		با هر که وفا و صبر من کردم بیش		سبحان الله به چشم او خوارترم
جهدی بکنم که دل زجان برگیرم		راه سر کوی دلستان برگیرم		چون پرده میان من و دلدار منم		برخیزم و خود را ز میان برگیرم
ساقی اگرم می ندهی می‌میرم		ور ساغر می ز کف نهی می‌میرم		پیمانهٔ هر که پر شود می‌میرد		پیمانهٔ من چو شد تهی می‌میرم
نه از سر کار با خلل می‌ترسم		نه نیز ز تقصیر عمل می‌ترسم		ترسم ز گناه نیست آمرزش هست		از سابقهٔ روز ازل می‌ترسم
تا ظن نبری کز آن جهان می‌ترسم		وز مردن و از کندن جان می‌ترسم		چون مرگ حقست من چرا ترسم ازو		من خویش پرستم و از آن می‌ترسم
مشهود و خفی چو گنج دقیانوسم		پیدا و نهان چو شمع در فانوسم		القصه درین چمن چو بید مجنون		می‌بالم و در ترقی معکوسم
عیبم مکن ای خواجه اگر می نوشم		در عاشقی و باده پرستی کوشم		تا هشیارم نشسته با اغیارم		چون بی‌هوشم به یار هم آغوشم
یا رب ز گناه زشت خود منفعلم		وز قول بد و فعل بد خود خجلم		فیضی به دلم ز عالم قدس رسان		تا محو شود خیال باطل ز دلم
یک روز بیوفتی تو در میدانم		آن روز هنوز در خم چوگانم		گفتی سخنی و کوفتی برجانم		آن کشت مرا و من غلام آنم
از جملهٔ دردهای بی درمانم		وز جملهٔ سوز داغ بی پایانم		سوزنده‌تر آنست که چون مردم چشم		در چشم منی و دیدنت نتوانم
زان دم که قرین محنت وافغانم		هر لحظه ز هجران به لب آید جانم		محروم ز خاک آستانت زانم		کز سیل سرشک خود گذر نتوانم
بی‌مهری آن بهانه‌جو می‌دانم		بی درد و ستم عادت او می‌دانم		جز جور و جفا عادت آن بدخو نی		من شیوهٔ یار خود نکو می‌دانم
رویت بینم چو چشم را باز کنم		تن دل شودم چو با تویی راز کنم		جز نام تو پاسخ ندهد هیچ کسی		هر جا که به نام خلق آواز کنم
عشق تو ز خاص و عام پنهان چه کنم		دردی که ز حد گذشت درمان چه کنم		خواهم که دلم به دیگری میل کند		من خواهم و دل نخواهد ای جان چه کنم
بی روی تو رای استقامت نکنم		کس را به هوای تو ملامت نکنم		در جستن وصل تو اقامت نکنم		از عشق تو توبه تا قیامت نکنم
از بیم رقیب طوف کویت نکنم		وز طعنهٔ خلق گفتگویت نکنم		لب بستم و از پای نشستم اما		این نتوانم که آرزویت نکنم
با چشم تو یاد نرگس‌تر نکنم		بی‌لعل تو آرزوی کوثر نکنم		گر خضر به من بی تو دهد آب حیات		کافر باشم که بی تو لب تر نکنم
با درد تو اندیشهٔ درمان نکنم		با زلف تو آرزوی ایمان نکنم		جانا تو اگر جان طلبی خوش باشد		اندیشهٔ جان برای جانان نکنم
یادت کنم ار شاد و اگر غمگینم		نامت برم ار خیزم اگر بنشینم		با یاد تو خو کرده‌ام ای دوست چنانک		در هرچه نظر کنم ترا می‌بینم
آن بخت ندارم که به کامت بینم		یا در گذری هم به سلامت بینم		وصل تو بهیچگونه دستم ناید		نامت بنویسم و به نامت بینم
تا بردی ازین دیار تشریف قدوم		بر دل رقم شوق تو دارم مرقوم		این قصه مرا کشت که هنگام وداع		از دولت دیدار تو گشتم محروم
غمناکم و از کوی تو با غم نروم		جز شاد و امیدوار و خرم نروم		از درگه همچو تو کریمی هرگز		نومید کسی نرفت و من هم نروم
هر چند گهی زعشق بیگانه شوم		با عافیت کنشت و همخانه شوم		ناگاه پری‌رخی بمن بر گذرد		برگردم زان حدیث و دیوانه شوم
یا رب تو چنان کن که پریشان نشوم		محتاج برادران و خویشان نشوم		بی منت خلق خود مرا روزی ده		تا از در تو بر در ایشان نشوم
هیهات که باز بوی می می‌شنوم		آوازهٔ های و هوی و هی می‌شنوم		از گوش دلم سر الهی هر دم		حق میگوید ولی ز نی می‌شنوم
دانی که چها چها چها میخواهم		وصل تو من بی سر و پا می‌خواهم		فریاد و فغان و ناله‌ام دانی چیست		یعنی که ترا ترا ترا می‌خواهم
ای دوست طواف خانه‌ات می‌خواهم		بوسیدن آستانه‌ات می‌خواهم		بی‌منت خلق توشه این ره را		می‌خواهم و از خزانه‌ات می‌خواهم
نی باغ به بستان نه چمن می‌خواهم		نی سرو و نه گل نه یاسمن می‌خواهم		خواهم زخدای خویش کنجی که در آن		من باشم و آن کسی که من می‌خواهم
سرمایهٔ غم ز دست آسان ندهم		دل بر نکنم زدوست تا جان ندهم		از دوست که یادگار دردی دارم		آن درد به صد هزار درمان ندهم
در کوی تو سر در سر خنجر بنهم		چون مهرهٔ جان عشق تو در بر بنهم		نامردم اگر عشق تو از دل بکنم		سودای تو کافرم گر از سر بنهم
دارم ز خدا خواهش جنات نعیم		زاهد به ثواب و من به امید عظیم		من دست تهی میروم او تحفه به دست		تا زین دو کدام خوش کند طبع کریم
دی تازه گلی ز گلشن آورد نسیم		کز نکهت آن مشام جان یافت شمیم		نی نی غلطم که صفحه‌ای بود از سیم		مشکین رقمش معطر از خلق کریم
ما بین دو عین یار از نون تا میم		بینی الفی کشیده بر صفحهٔ سیم		نی نی غلطم که از کمال اعجاز		انگشت نبیست کرده مه را بدو نیم
با یاد تو با دیدهٔ تر می‌آیم		وز بادهٔ شوق بی‌خبر می‌آیم		ایام فراق چون به سرآمده‌است		من نیز به سوی تو به سر می‌آیم
چون دایره ما ز پوست پوشان توایم		در دایرهٔ حلقه بگوشان توایم		گر بنوازی زجان خروشان توایم		ور ننوازی هم از خموشان توایم
هر چند زکار خود خبردار نه‌ایم		بیهوده تماشاگر گلزار نه‌ایم		بر حاشیهٔ کتاب چون نقطهٔ شک		بی کارنه‌ایم اگر چه در کار نه‌ایم
افسوس که ما عاقبت اندیش نه‌ایم		داریم لباس فقر و درویش نه‌ایم		این کبر و منی جمله از آنست که ما		قانع به نصیب و قسمت خویش نه‌ایم
مادر ره سودای تو منزل کردیم		سوزیست در آتشی که در دل کردیم		در شهر مرامیان چشم می‌خوانند		نیکو نامی ز عشق حاصل کردیم
هر چند که دل به وصل شادان کردیم		دیدیم که خاطرت پریشان کردیم		خوش باش که ما خوی به هجران کردیم		بر خود دشوار و بر تو آسان کردیم
ما طی بساط ملک هستی کردیم		بی نقض خودی خداپرستی کردیم		بر ما می وصل نیک می‌پیوندد		تف بر رخ می که زود مستی کردیم
جانا من و تو نمونهٔ پرگاریم		سر گر چه دو کرده‌ایم یک تن داریم		بر نقطه روانیم کنون چون پرگار		در آخر کار سر بهم باز آریم
ما با می و مستی سر تقوی داریم		دنیی طلبیم و میل عقبی داریم		کی دنیی و دین هر دو بهم آید راست		اینست که ما نه دین نه دنیی داریم
شمعم که همه نهان فرو می‌گریم		می‌خندم و هر زمان فرو می‌گریم		چون هیچ کس از گریه من آگه نیست		خوش خوش بمیان جان فرو می‌گریم
ما جز به غم عشق تو سر نفرازیم		تا سر داریم در غمت دربازیم		گر تو سر ما بی سر و سامان داری		ماییم و سری در قدمت اندازیم
در مصطبها درد کشان ما باشیم		بدنامی را نام و نشان ما باشیم		از بد بترانی که تو شان می‌بینی		چون نیک ببینی بدشان ما باشیم
یک جو غم ایام نداریم خوشیم		گر چاشت بود شام نداریم خوشیم		چون پخته به ما میرسد از مطبخ غیب		از کس طمع خام نداریم خوشیم
ببرید ز من نگار هم خانگیم		بدرید به تن لباس فرزانگیم		مجنون به نصیحت دلم آمده‌است		بنگر به کجا رسیده دیوانگیم
من لایق عشق و درد عشق تو نیم		زنهار که هم نبرد عشق تو نیم		چون آتش عشق تو بر آرد شعله		من دانم و من که مرد عشق تو نیم
ما قبلهٔ طاعت آن دو رو می‌دانیم		ایمان سر زلف مشکبو می‌دانیم		با این همه دلدار به ما نیکو نیست		ما طالع خویش را نکو می‌دانیم
در حضرت پادشاه دوران ماییم		در دایرهٔ وجود سلطان ماییم		منظور خلایقست این سینهٔ ما		پس جام جهان نمای خلقان ماییم
افتاده منم به گوشهٔ بیت حزن		غمهای جهان مونس غمخانهٔ من		یا رب تو به فضل خویش دندانم را		بخشای به روح حضرت ویس قرن
ای دوست ترا به جملگی گشتم من		حقا که درین سخن نه زرقست و نه فن		گر تو زوجود خود برون جستی پاک		شاید صنما به جای تو هستم من
بگریختم از عشق تو ای سیمین تن		باشد که زغم باز رهم مسکین من		عشق آمد واز نیم رهم باز آورد		مانندهٔ خونیان رسن در گردن
فریاد ز دست فلک بی سر و بن		کاندر بر من نه نو بهشت و نه کهن		با این همه نیز شکر میباید کرد		گر زین بترم کند که گوید که مکن
ای خالق ذوالجلال وحی رحمان		سازندهٔ کارهای بی سامانان		خصمان مرا مطیع من می‌گردان		بی‌رحمان را رحیم من می‌گردان
جانست و زبانست زبان دشمن جان		گر جانت بکارست نگه‌دار زبان		شیرین سخنی بگفت شاه صنمان		سر برگ درختست، زبان باد خزان
چندین چه زنی نظاره گرد میدان		اینجا دم اژدهاست و زخم پیلان		تا هر که در آید بنهد او دل و جان		فارغ چه کند گرد سرای سلطان
رفتم به طبیب و گفتم از درد نهان		گفتا از غیر دوست بر بند زبان		گفتم که غذا؟ گفت همین خون جگر		گفتم پرهیز؟ گفت از هر دو جهان
رویت دریای حسن و لعلت مرجان		زلفت عنبر صدف دهان در دندان		ابرو کشتی و چین پیشانی موج		گرداب بلا غبغب و چشمت طوفان
فریاد و فغان که باز در کوی مغان		می‌خواره ز می نه نام یابد نه نشان		زانگونه نهان گشت که بر خلق جهان		گشتست نهان گشتن او نیز نهان
هستی به صفاتی که درو بود نهان		دارد سریان در همه اعیان جهان		هر وصف زعینی که بود قابل آن		بر قدر قبول عین گشتست عیان
آن دوست که هست عشق او دشمن جان		بر باد همی دهد غمش خرمن جان		من در طلبش دربدر و کوی به کوی		او در دل و کرده دست در گردن جان
یا رب ز قناعتم توانگر گردان		وز نور یقین دلم منور گردان		روزی من سوختهٔ سرگردان		بی منت مخلوق میسر گردان
یا رب زدو کون بی‌نیازم گردان		وز افسر فقر سرفرازم گردان		در راه طلب محرم رازم گردان		زان ره که نه سوی تست بازم گردان
یا رب ز کمال لطف خاصم گردان		واقف بحقایق خواصم گردان		از عقل جفا کار دل افگار شدم		دیوانهٔ خود کن و خلاصم گردان
در درویشی هیچ کم و بیش مدان		یک موی تو در تصرف خویش مدان		و آنرا که بود روی به دنیا و به دین		در دوزخ یا بهشت درویش مدان
دارم گله از درد نه چندان چندان		با گریه توان گفت نه خندان خندان		در و گهرم جمله بتاراج برفت		آن در و گهر چه بود دندان دندان
دنیا گذران، محنت دنیا گذران		نی بر پدران ماند و نی بر پسران		تا بتوانی عمر به طاعت گذران		بنگر که فلک چه میکند با دگران
یا رب تو مرا به یار دمساز رسان		آوازهٔ دردم بهم آواز رسان		آن کس که من از فراق او غمگینم		او را به من و مرا به او بازرسان
بر گوش دلم ز غیب آواز رسان		مرغ دل خسته را به پرواز رسان		یا رب که به دوستی مردان رهت		این گمشدهٔ مرا به من باز رسان
قومی که حقست قبلهٔ همتشان		تا سر داری مکش سر از خدمتشان		آنرا که چشیده زهر آفاق زدهر		خاصیت تریاق دهد صحبتشان
فریاد ز شب روی و شب رنگیشان		وز چشم سیاه و صورت زنگیشان		از اول شب تا به دم آخر شب		اینها همه در رقص و منم چنگیشان
رخسار تو بی نقاب دیدن نتوان		دیدار تو بی حجاب دیدن نتوان		مادام که در کمال اشراق بود		سر چشمهٔ آفتاب دیدن نتوان
بحریست وجود جاودان موج زنان		زان بحر ندیده غیر موج اهل جهان		از باطن بحر موج بین گشته عیان		بر ظاهر بحر و بحر در موج نهان
با گلرخ خویش گفتم ای غنچه دهان		هر لحظه مپوش چهره چون عشوه دهان		زد خنده که من بعکس خوبان جهان		در پرده عیان باشم و بی پرده نهان
حاصل زدر تو دایما کام جهان		لطف تو بود باعث آرام جهان		با فیض خدا تا بابد تابان باد		مهر علمت مدام بر بام جهان
بنگر به جهان سر الهی پنهان		چون آب حیات در سیاهی پنهان		پیدا آمد ز بحر ماهی انبوه		شد بحر ز انبوهی ماهی پنهان
چون حق به تفاصیل شئون گشت بیان		مشهود شد این عالم پر سود و زیان		گر باز روند عالم و عالمیان		با رتبهٔ اجمال حق آیند عیان
سودت نکند به خانه در بنشستن		دامنت به دامنم بباید بستن		کان روز که دست ما به دامان تواست		ما را نتوان ز دامنت بگسستن
پل بر زبر محیط قلزم بستن		راه گردش به چرخ و انجم بستن		نیش و دم مار و دم کژدم بستن		بتوان نتوان دهان مردم بستن
از ساحت دل غبار کثرت رفتن		به زانکه به هرزه در وحدت سفتن		مغرور سخن مشو که توحید خدا		واحد دیدن بود نه واحد گفتن
عشق آن صفتی نیست که بتوان گفتن		وین در به سر الماس نشاید سفتن		سوداست که می‌پزیم والله که عشق		بکر آمد و بکر هم بخواهد رفتن
از باده بروی شیخ رنگ آوردن		اسلام ز جانب فرنگ آوردن		ناقوس به کعبه در درنگ آوردن		بتوان نتوان ترا بچنگ آوردن
تا لعل تو دلفروز خواهد بودن		کارم همه آه و سوز خواهد بودن		گفتی که بخانهٔ تو آیم روزی		آن روز کدام روز خواهد بودن
سهلست مرا بر سر خنجر بودن		یا بهر مراد خویش بی سر بودن		تو آمده‌ای که کافری را بکشی		غازی چو تویی خوشست کافر بودن
دنیا نسزد ازو مشوش بودن		از سوز غمش دمی در آتش بودن		ما هیچ و جهان هیچ و غم و شادی هیچ		خوش نیست برای هیچ ناخوش بودن
در راه خدا حجاب شد یک سو زن		رو جملهٔ کار خویش را یک سو زن		در ماندهٔ نفس خویش گشتی و ترا		یک سو غم مال و دختر و یک سو زن
یا رب تو زخواب ناز بیدارش کن		وز مستی حسن خویش هشیارش کن		یا بی‌خبرش کن که نداند خود را		یا آنکه زحال خود خبردارش کن
یک لحظه چراغ آرزوهاپف کن		قطع نظر از جمال هر یوسف کن		زین شهد یک انگشت به کام تو کشم		از لذت اگر مست نگردی تف کن
خواهی که کسی شوی زهستی کم کن		ناخورده شراب وصل مستی کم کن		با زلف بتان دراز دستی کم کن		بت را چه گنه تو بت‌پرستی کم کن
یا رب تو به فضل مشکلم آسان کن		از فضل و کرم درد مرا درمان کن		بر من منگر که بی کس و بی هنرم		هر چیز که لایق تو باشد آن کن
یا رب نظری بر من سرگردان کن		لطفی بمن دلشدهٔ حیران کن		با من مکن آنچه من سزای آنم		آنچ از کرم و لطف تو زیبد آن کن
ای غم گذری به کوی بدنامان کن		فکر من سرگشتهٔ بی سامان کن		زان ساغر لبریز که پر می ز غمست		یک جرعه به کار بی سرانجامان کن
ای نه دلهٔ ده دله هر ده یله کن		صراف وجود باش و خود را چله کن		یک صبح با خلاص بیا بر در دوست		گر کام تو بر نیامد آنگه گله کن
در درگه ما دوستی یک دله کن		هر چیز که غیرماست آنرا یله کن		یک صبح به اخلاص بیا بر در ما		گر کار تو بر نیامد آنگه گله کن
ای شمع چو ابر گریه و زاری کن		وی آه جگر سوز سپه‌داری کن		چون بهرهٔ وصل او نداری ای دل		دندان بجگر نه و جگر خواری کن
ای ناله گرت دمیست اظهاری کن		و آن غافل مست را خبرداری کن		ای دست محبت ولایت بدر آی		وی باطن شرع دوستی کاری کن
گفتم که رخم به رنگ چون کاه مکن		کس را ز من و کار من آگاه مکن		گفتا که اگر وصال ما می‌طلبی		گر میکشمت دم مزن و آه مکن
درویشی کن قصد در شاه مکن		وز دامن فقر دست کوتاه مکن		اندر دهن مار شو و مال مجوی		در چاه نشین و طلب جاه مکن
افعال بدم ز خلق پنهان می‌کن		دشوار جهان بر دلم آسان می‌کن		امروز خوشم به دار و فردا با من		آنچ از کرم تو می‌سزد آن می‌کن
عاشق من و دیوانه من و شیدا من		شهره من و افسانه من و رسوا من		کافر من و بت پرست من ترسا من		اینها من و صد بار بتر زینها من
ای چشم من از دیدن رویت روشن		از دیدن رویت شده خرم دل من		رویت شده گل، خرم و خندان گشته		روشن مه من گشته ز رویت دل من
ای عشق تو مایهٔ جنون دل من		حسن رخ تو ریخته خون دل من		من دانم و دل که در وصالت چونم		کس را چه خبر ز اندرون دل من
شد دیده به عشق رهنمون دل من		تا کرد پر از غصه درون دل من		زنهار اگر دلم بماند روزی		از دیده طلب کنید خون دل من
ای زلف مسلسلت بلای دل من		وی لعل لبت گره گشای دل من		من دل ندهم به کس برای دل تو		تو دل به کسی مده برای دل من
بختی نه که با دوست در آمیزم من		صبری نه که از عشق بپرهیزم من		دستی نه که با قضا در آویزم من		پایی نه که از دست تو بگریزم من
ای آنکه تراست عار از دیدن من		مهرت باشد بجای جان در تن من		آن دست نگار بسته خواهم که زنی		با خون هزار کشته در گردن من
ای گشته سراسیمه به دریای تو من		وی از تو و خود گم شده در رای تو من		من در تو کجا رسم که در ذات و صفات		پنهانی من تویی و پیدای تو من
اسرار ازل را نه تو دانی و نه من		وین حرف معما نه تو خوانی و نه من		هست از پس پرده گفتگوی من و تو		چون پرده در افتد نه تو مانی و نه من
زد شعله به دل آتش پنهانی من		زاندازه گذشت محنت جانی من		معذورم اگر سخن پریشان افتاد		معلوم شود مگر پریشانی من
سلطان گوید که نقد گنجینهٔ من		صوفی گوید که دلق پشمینهٔ من		عاشق گوید که درد دیرینهٔ من		من دانم و من که چیست در سینهٔ من
رازی که به شب لب تو گوید با من		گفتار زبان نگرددش پیرامن		زان سر به گریبان سخن برنارد		پیراهن حرف تنگ دارد دامن
دارم ز جفای فلک آینه گون		وز گردش این سپهر خس پرور دون		از دیده رخی همچو پیاله همه اشک		وز سینه دلی همچو صراحی همه خون
شوریده دلی و غصه گردون گردون		گریان چشمی و اشک جیحون جیحون		کاهیده تنی و شعله خرمن خرمن		هر شعله ز کوه قاف افزون افزون
فریاد ز دست فلک آینه گون		کز جور و جفای او جگر دارم خون		روزی به هزار غم به شب می‌آرم		تا خود فلک از پرده‌چه آرد بیرون
تا گرد رخ تو سنبل آمد بیرون		صد ناله ز من چون بلبل آمد بیرون		پیوسته ز گل سبزه برون می‌آید		این طرفه که از سبزه گل آمد بیرون
در راه یگانگی نه کفرست و نه دین		یک گام زخود برون نه و راه ببین		ای جان جهان تو راه اسلام گزین		با مار سیه نشین و با ما منشین
گر سقف سپهر گردد آیینهٔ چین		ور تختهٔ فولاد شود روی زمین		از روزی تو کم نشود دان به یقین		میدان که چنینست و چنینست و چنین
گر صفحهٔ فولاد شود روی زمین		در صحن سپهر گردد آیینهٔ چین		از روزی تو کم نشود یک سر موی		حقا که چنینست و چنینست و چنین
ای در همه شان ذات تو پاک از شین		نه در حق تو کیف توان گفت نه این		از روی تعقل همه غیرند و صفات		ذاتت بود از روی تحقق همه عین
یا رب به رسالت رسول الثقلین		یا رب به غزا کنندهٔ بدر و حنین		عصیان مرا دو حصه کن در عرصات		نیمی به حسن ببخش و نیمی به حسین
بر ذره نشینم بچمد تختم بین		موری بدو منزل ببرد رختم بین		گر لقمه مثل ز قرص خورشید کنم		تاریکی سینه آورد بختم بین
هان یاران هوی و ها جوانمردان هو		مردی کنی و نگاه داری سر کو		گر تیر چنان رسد که بشکافد مو		باید که ز یک دگر نگردانی رو
دورم اگر از سعادت خدمت تو		پیوسته دلست آینهٔ طلعت تو		از گرمی آفتاب هجرم چه غمست		دارم چو پناه سایهٔ دولت تو
ای آینه را داده جلا صورت تو		یک آینه کس ندید بی صورت تو		نی نی که ز لطف در همه آینه‌ها		خود آمده‌ای به دیدن صورت تو
جان و دل من فدای خاک در تو		گر فرمایی بدیده آیم بر تو		وصلت گوید که تو نداری سرما		بی سر بادا هر که ندارد سر تو
ای گشته جهان تشنهٔ پرآب از تو		ای رنگ گل و لالهٔ خوش‌آب از تو		محتاج به کیمیای اکسیر توایم		بیش از همه عقل گشته سیراب از تو
ای شعلهٔ طور طور پر نور از تو		وی مست به نیم جرعه منصور از تو		هر شی جهان جهان منشور از تو		من از تو و مست از تو و مخمور از تو
ای سبزی سبزهٔ بهاران از تو		وی سرخی روی گلعذاران از تو		آه دل و اشک بی قراران از تو		فریاد که باد از تو و باران از تو
ای رونق کیش بت‌پرستان از تو		وی غارت دین صد مسلمان از تو		کفر از من و عشق از من و زنار از من		دل از تو و دین از تو و ایمان از تو
ابریست که خون دیده بارد غم تو		زهریست که تریاق ندارد غم تو		در هر نفسی هزار محنت زده را		بی دل کند و زدین برآرد غم تو
از دیدهٔ سنگ خون چکاند غم تو		بیگانه و آشنا نداند غم تو		دم در کشم و غمت همه نوش کنم		تا از پس من به کس نماند غم تو
ای پیر و جوان دهر شاد از غم تو		فارغ دل هیچ کس مباد از غم تو		مسکین من بیچاره درین عالم خاک		سرگردانم چو گرد باد از غم تو
ای نالهٔ پیر قرطه پوش از غم تو		وی نعرهٔ رند می‌فروش از غم تو		افغان مغان نیره‌نوش از غم تو		خون دل عاشقان بجوش از غم تو
ای آمده کار من به جان از غم تو		تنگ آمده بر دلم جهان از غم تو		هان ای دل و دیده تا به سر برنکنم		خاک همه دشت خاوران از غم تو
ای نالهٔ پیر خانقاه از غم تو		وی گریهٔ طفل بی‌گناه از غم تو		افغان خروس صبح گاه از غم تو		آه از غم تو هزار آه از غم تو
ای خالق ذوالجلال و ای رحمان تو		سامان ده کار بی سر و سامان تو		خصمان مرا مطیع من می‌گردان		بی رحمان را ز چشم من گردان تو
ای کعبه پرست چیست کین من و تو		صاحب نظرند خرده بین من و تو		گر بر سنجند کفر و دین من و تو		دانند نهایت یقین من و تو
هر چند که یار سر گرانست به تو		غمگین نشوی که مهربانست به تو		دلدار مثال صورت آینه است		تا تو نگرانی نگرانست به تو
ای در دل من اصل تمنا همه تو		وی در سر من مایهٔ سودا همه تو		هر چند به روزگار در می‌نگرم		امروز همه تویی و فردا همه تو
ای در دل و جان صورت و معنی همه تو		مقصود همه زدین و دنیی همه تو		هم با همه همدمی و هم بی همه تو		ای با همه تو بی همه تو نی همه تو
شبهای دراز ای دریغا بی تو		تو خفته بناز ای دریغا بی تو		دوری و فراق ای دریغا بی تو		من در تک و تاز ای دریغا بی تو
درد دل من دواش می‌دانی تو		سوز دل من سزاش می‌دانی تو		من غرق گنه پردهٔ عصیان در پیش		پنهان چه کنم که فاش می‌دانی تو
ای شمع دلم قامت سنجیدهٔ تو		وصل تو حیوت این ستمدیدهٔ تو		چون آینه پر شد دلم از عکس رخت		سویت نگرم ولیک از دیدهٔ تو
من میشنوم که می نبخشایی تو		هر جا که شکسته‌ایست آنجایی تو		ما جمله شکستگان درگاه توایم		در حال شکستگان چه فرمایی تو
ما را نبود دلی که کار آید ازو		جز ناله که هر دمی هزار آید ازو		چندان گریم که کوچه‌ها گل گردد		نی روید و نالهای زار آید ازو
زلفش بکشی شب دراز آید ازو		ور بگذاری چنگل باز آید ازو		ور پیچ و خمش ز یک دگر باز کنی		عالم عالم مشک فراز آید ازو
عشقست که شیر نر زبون آید ازو		از هر چه گمان بری فزون آید ازو		گه دشمنیی کند که مهر افزاید		گه دوستیی که بوی خون آید ازو
ابر از دهقان که ژاله می‌روید ازو		دشت از مجنون که لاله می‌روید ازو		خلد از صوفی و حور عین از زاهد		ما و دلکی که ناله می‌روید ازو
سودای سر بی سر و سامان یک سو		بی مهری چرخ و دور گردان یکسو		اندیشهٔ خاطر پریشان یک سو		اینها همه یک سو غم جانان یکسو
ای دل چو فراق یار دیدی خون شو		وی دیده موافقت بکن جیحون شو		ای جان تو عزیزتر نه‌ای از یارم		بی یار نخواهمت زتن بیرون شو
ای در صفت ذات تو حیران که و مه		وز هر دو جهان خدمت درگاه تو به		علت تو ستانی و شفا هم تو دهی		یا رب تو به فضل خویش بستان و بده
اندر شش و چار غایب آید ناگاه		در هشت و دو اسب خویش دارد کوتاه		در هفتم و سوم بفرستد چیزی		اندر نه و پنچ و یک بپردازد راه
ای خاک نشین درگه قدر تو ماه		دست هوس از دامن وصلت کوتاه		در کوی تو زان خانه گرفتم که مباد		آزرده شود خیالت از دوری راه
ای زاهد و عابد از تو در ناله و آه		نزدیک تو و دور ترا حال تباه		کس نیست که از دست غمت جان ببرد		آن را به تغافل کشی این را بنگاه
اینک سر کوی دوست اینک سر راه		گر تو نروی روندگان را چه گناه		جامه چه کنی کبود و نیلی و سیاه		دل صاف کن و قبا همی پوش و کلاه
معمورهٔ دل به علم آراسته به		مطمورهٔ تن ز کینه پیراسته به		از هستی خود هر چه توان کاسته به		هر چیز که غیر تست ناخواسته به
در گفتن ذکر حق زبان از همه به		طاعت که به شب کنی نهان از همه به		خواهی ز پل صراط آسان گذری		نان ده به جهانیان که نان از همه به
از مردم صدرنگ سیه پوشی به		وز خلق فرومایه فراموشی به		از صحبت ناتمام بی خاصیتان		کنجی و فراغتی و خاموشی به
از هر چه نه از بهر تو کردم توبه		ور بی تو غمی خوردم از آن غم توبه		و آن نیز که بعد ازین برای تو کنم		گر بهتر از آن توان از آن هم توبه
از بس که شکستم و ببستم توبه		فریاد همی کند ز دستم توبه		دیروز به توبه‌ای شکستم ساغر		و امروز به ساغری شکستم توبه
جز وصل تو دل به هر چه بستم توبه		بی یاد تو هر جا که نشستم توبه		در حضرت تو توبه شکستم صدبار		زین توبه که صد بار شکستم توبه
چشمم که سرشک لاله گون آورده		وز هر مژه قطرهای خون آلوده		نی نی به نظاره‌ات دل خون شده‌ام		از روزن سینه سر برون آورده
ای نیک نکرده و بدیها کرده		و آنگاه نجات خود تمنا کرده		بر عفو مکن تکیه که هرگز نبود		ناکرده چو کرده کرده چون ناکرده
زاهد خوشدل که ترک دنیا کرده		می خواره خجل که معصیت‌ها کرده		ترسم که کند امید و بیم و آخر کار		ناکرده چو کرده کرده چون ناکرده
گر جا به حرم ور به کلیسا کرده		زاهد عمل آنچه کرده بی جا کرده		چون علم نباشد عملش خواهد بود		ناکرده چو کرده کرده چون ناکرده
بحریست نه کاهنده نه افزاینده		امواج برو رونده و آینده		عالم چو عبارت از همین امواجست		نبود دو زمان بلکه دو آن پاینده
افسوس که عمر رفت بر بیهوده		هم لقمه حرام و هم نفس آلوده		فرمودهٔ ناکرده پشیمانم کرد		افسوس ز کرده‌های نافرموده
ما درویشان نشسته در تنگ دره		گه قرص جوین خوریم و گه گشت بره		پیران کهن دانند میران سره		هر کس که بما بد نگره جان نبره
تا کی زجهان پر گزند اندیشه		تا چند زجان مستمند اندیشه		آن کز تو توان ستد همین کالبدست		یک مزبله گو مباش چند اندیشه
هجران ترا چو گرم شد هنگامه		بر آتش من قطره فشان از خامه		من رفتم و مرغ روح من پیش تو ماند		تا همچو کبوتر از تو آرد نامه
دنیا طلبان ز حرص مستند همه		موسی کش و فرعون پرستند همه		هر عهد که با خدای بستند همه		از دوستی حرص شکستند همه
ای چشم تو چشم چشمه هر چشم همه		بی چشم تو نور نیست بر چشم همه		چشم همه را نظر بسوی تو بود		از چشم تو چشمه‌هاست در چشم همه
چون باز سفید در شکاریم همه		با نفس و هوای نفس یاریم همه		گر پرده ز روی کارها بر گیرند		معلوم شود که در چه کاریم همه
ای روی تو مهر عالم آرای همه		وصل تو شب و روز تمنای همه		گر با دگران به ز منی وای بمن		ور با همه کس همچو منی وای همه
سودا به سرم همچو پلنگ اندر کوه		غم بر سر غم بسان سنگ اندر کوه		دور از وطن خویش و به غربت مانده		چون شیر به دریا و نهنگ اندر کوه
هستی که ظهور می‌کند در همه شی		خواهی که بری به حال او با همه پی		رو بر سر می حباب را بین که چسان		می وی بود اندر وی و وی در می وی
ای خالق ذوالجلال و ای بار خدای		تا چند روم دربدر و جای به جای		یا خانه امید مرا در دربند		یا قفل مهمات مرا دربگشای
دارم صنمی چهره برافروخته‌ای		وز خرمن دهر دیده بر دوخته‌ای		او عاشق دیگری و من عاشق او		پروانه صفت سوخته‌ای سوخته‌ای
من کیستم آتش به دل افروخته‌ای		وز خرمن دهر دیده بر دوخته‌ای		در راه وفا چو سنگ و آتش گردم		شاید که رسم به صبحت سوخته‌ای
آنم که توام ز خاک برداشته‌ای		نقشم به مراد خویش بنگاشته‌ای		کارم چو بدست خویش بگذاشته‌ای		می‌رویم از آنسان که توام کاشته‌ای
ای غم که حجاب صبر بشکافته‌ای		بی تابی من دیده و برتافته‌ای		شب تیره و یار دور و کس مونس نه		ای هجر بکش که بی‌کسم یافته‌ای
من کیستم از خویش به تنگ آمده‌ای		دیوانهٔ با خرد به جنگ آمده‌ای		دوشینه به کوی دوست از رشکم سوخت		نالیدن پای دل به سنگ آمده‌ای
یا پست و بلند دهر را سرکوبی		یا خار و خس زمانه را جاروبی		تا چند توان وضع مکرر دیدن		عزلی نصبی قیامتی آشوبی
یا سرکشی سپهر را سرکوبی		یا خار و خس زمانه را جاروبی		بگرفت دلم ازین خسیسان یا رب		حشری نشری قیامتی آشوبی
عهدی به سر زبان خود بربستی		صد خانه پر از بتان یکی نشکستی		تو پنداری به یک شهادت رستی		فردات کند خمار کاکنون مستی
غم جمله نصیب چرخ خم بایستی		یا با غم من صبر بهم بایستی		یا مایهٔ غم چو عمر کم بایستی		یا عمر به اندازهٔ غم بایستی
زلفت سیمست و مشک را کان گشتی		از بسکه بجستی تو همه آن گشتی		ای آتش تا سرد بدی سوختیم		ای وای از آنروز که سوزان گشتی
ای شیر خدا امیر حیدر فتحی		وی قلعه گشای در خیبر فتحی		درهای امید بر رخم بسته شده		ای صاحب ذوالفقار و قنبر فتحی
در کوی خودم مسکن و ماوا دادی		در بزم وصال خود مرا جادادی		القصه به صد کرشمه و ناز مرا		عاشق کردی و سر به صحرا دادی
اول همه جام آشنایی دادی		آخر بستم زهر جدایی دادی		چون کشته شدم بگفتی این کشتهٔ کیست		داد از تو که داد بی‌وفایی دادی
ای شاه ولایت دو عالم مددی		بر عجز و پریشانی حالم مددی		ای شیر خدا زود به فریادم رس		جز حضرت تو پیش که نالم مددی
من کیستم از قید دو عالم فردی		عنقا منشی بلند همت مردی		دیوانهٔ بیخودی بیابان گردی		لبریز محبتی سرا پا دردی
از چهره همه خانه منقش کردی		وز باده رخان ما چو آتش کردی		شادی و نشاط ما یکی شش کردی		عیشت خوش باد عیش ما خوش کردی
عشقم دادی زاهل دردم کردی		از دانش و هوش و عقل فردم کردی		سجاده نشین با وقاری بودم		میخواره و رند و هرزه گردم کردی
با فاقه و فقر هم نشینم کردی		بی خویش و تبار و بی قرینم کردی		این مرتبهٔ مقربان در تست		آیا به چه خدمت این چنینم کردی
ای دیده مرا عاشق یاری کردی		داغم زرخ لاله عذاری کردی		کاری کردی که هیچ نتوان گفتن		الله الله چه خوب کاری کردی
ای دل تا کی مصیبت‌افزا گردی		ای خون شده چند درد پیما گردی		انداختیم دربدر و کوی به کوی		رسوا کردی مرا، تو رسوا گردی
ای آنکه به گرد شمع دود آوردی		یعنی که خط ارچه خوش نبود آوردی		گر دود دل منست دیرت بگرفت		ور خط به خون ماست زود آوردی
ای چرخ بسی لیل و نهار آوردی		گه فصل خزان و گه بهار آوردی		مردان جهان را همه بردی به زمین		نامردان را بروی کار آوردی
ای کاش مرا به نفت آلایندی		آتش بزدندی و نبخشایندی		در چشم عزیز من نمک سایندی		وز دوست جدا شدن نفرمایندی
ای خالق ذوالجلال هر جانوری		وی رهرو رهنمای هر بی خبری		بستم کمر امید بر درگه تو		بگشای دری که من ندارم هنری
دستی نه که از نخل تو چینم ثمری		پایی نه که در کوی تو یابم گذری		چشمی نه که بر خویش بگریم قدری		رویی نه که بر خاک بمالم سحری
هنگام سپیده دم خروس سحری		دانی که چرا همی کند نوحه گری		یعنی که نمودند در آیینهٔ صبح		کز عمر شبی گذشت و تو بی خبری
ای ذات تو در صفات اعیان ساری		اوصاف تو در صفاتشان متواری		وصف تو چو ذات مطلقست اما نیست		در ضمن مظاهر از تقید عاری
عالم ار نه‌ای ز عبرت عاری		نهری جاری به طورهای طاری		وندر همه طورهای نهر جاری		سریست حقیقة الحقایق ساری
یا رب یا رب کریمی و غفاری		رحمان و رحیم و راحم و ستاری		خواهم که به رحمت خداوندی خویش		این بندهٔ شرمنده فرو نگذاری
گیرم که هزار مصحف از برداری		با آن چه کنی که نفس کافر داری		سر را به زمین چه می نهی بهر نماز		آنرا به زمین بنه که بر سر داری
ای شمع نمونه‌ای زسوزم داری		خاموشی و مردن رموزم داری		داری خبر از سوز شب هجرانم		آیا چه خبر ز سوز روزم داری
چون گل بگلاب شسته رویی داری		چون مشک بمی حل شده مویی داری		چون عرصه گه قیامت از انبه خلق		پر آفت و محنت سر کویی داری
ای دل بر دوست تحفه جز جان نبری		دردت چو دهند نام درمان نبری		بی درد زدرد دوست نالان گشتی		خاموش که عرض دردمندان نبری
پیوسته تو دل ربوده‌ای معذوری		غم هیچ نیازموده‌ای معذوری		من بی تو هزار شب به خون در خفتم		تو بی تو شبی نبوده‌ای معذوری
یا شاه تویی آنکه خدا را شیری		خندق جه و مرحب کش و خیبر گیری		مپسند غلام عاجزت یا مولا		ایام کند ذلیل هر بی‌پیری
یا گردن روزگار را زنجیری		یا سرکشی زمانه را تدبیری		این زاغوشان بسی پریدند بلند		سنگی چوبی گزی خدنگی تیری
از کبر مدار هیچ در دل هوسی		کز کبر به جایی نرسیدست کسی		چون زلف بتان شکستگی عادت کن		تا صید کنی هزار دل در نفسی
ای در سر هر کس از خیالت هوسی		بی یاد تو برنیاید از من نفسی		مفروش مرا بهیچ و آزاد مکن		من خواجه یکی دارم و تو بنده بسی
گر شهره شوی به شهر شر الناسی		ورخانه نشینی همگی وسواسی		به زان نبود که همچو خضر والیاس		کس نشناسد ترا تو کس نشناسی
تا نگذری از جمع به فردی نرسی		تا نگذری از خویش به مردی نرسی		تا در ره دوست بی سر و پا نشوی		بی درد بمانی و به دردی نرسی
گه شانه کش طرهٔ لیلا باشی		گه در سر مجنون همه سودا باشی		گه آینهٔ جمال یوسف گردی		گه آتش خرمن زلیخا باشی
مآزار دلی را که تو جانش باشی		معشوقهٔ پیدا و نهانش باشی		زان می‌ترسم که از دلازاری تو		دل خون شود و تو در میانش باشی
جان چیست غم و درد و بلا را هدفی		دل چیست درون سینه سوزی و تفی		القصه پی شکست ما بسته صفی		مرگ از طرفی و زندگی از طرفی
بگشود نگار من نقاب از طرفی		برداشت سفیده دم حجاب از طرفی		گر نیست قیامت ز چه رو گشت پدید		ماه از طرفی و آفتاب از طرفی
وصافی خود به رغم حاسد تا کی		ترویج چنین متاع کاسد تا کی		تو معدومی خیال هستی از تو		فاسد باشد خیال فاسد تا کی
ای دل زشراب جهل مستی تا کی		وی نیست شونده لاف هستی تا کی		گر غرقهٔ بحر غفلت و آز نه‌ای		تردامنی و هواپرستی تا کی
ای آنکه به کنهت نرسد ادراکی		کونین به پیش کرمت خاشاکی		از روی کرم اگر ببخشی همه را		بخشیده شود پیش تو مشت خاکی
ای از تو به باغ هر گلی را رنگی		هر مرغی را زشوق تو آهنگی		با کوه زاندوه تو رمزی گفتم		برخاست صدای ناله از هر سنگی
تا بتوانی بکش به جان بار دلی		می‌کوش که تا شوی ز دل یار دلی		آزار دلی مجو که ناگاه کنی		کار دو جهان در سر آزار دلی
از درد تو نیست چشم خالی ز نمی		هر جا که دلیست شد گرفتار غمی		بیماری تو باعث نابودن ماست		ای باعث عمر مامبادت المی
بی پا و سران دشت خون آشامی		مردند ز حسرت و غم ناکامی		محنت زدگان وادی شوق ترا		هجران کشد و اجل کشد بدنامی
دل داغ تو دارد ارنه بفروختمی		در دیده تویی و گرنه می‌دوختمی		دل منزل تست ورنه روزی صدبار		در پیش تو چون سپند می‌سوختمی
حقا که اگر چو مرغ پر داشتمی		روزی ز تو صد بار خبر داشتمی		این واقعه‌ام اگر نبودی در پیش		کی دیده ز دیدار تو برداشتمی
هستی که عیان نیست روان در شانی		در شان دگر جلوه کند هر آنی		این نکته بجو ز کل یوم فی شان		گر بایدت از کلام حق برهانی
گر در طلب گوهر کانی کانی		ور زنده ببوی وصل جانی جانی		القصه حدیث مطلق از من بشنو		هر چیز که در جستن آنی آنی
میدان فراخ و مرد میدانی نی		مردان جهان چنانکه میدانی نی		در ظاهرشان به اولیا می‌مانند		در باطنشان بوی مسلمانی نی
دردی داریم و سینهٔ بریانی		عشقی داریم و دیدهٔ گریانی		عشقی و چه عشق، عشق عالم سوزی		دردی و چه درد، درد بی‌درمانی
گر طاعت خود نقش کنم بر نانی		و آن نان بنهم پیش سگی بر خوانی		و آن سگ سالی گرسنه در زندانی		از ننگ بر آن نان ننهد دندانی
نزدیکان را بیش بود حیرانی		کایشان دانند سیاست سلطانی		ما را به سر چاه بری دست زنی		لاحول کنی و دست بر دل رانی
نزدیکان را بیش بود حیرانی		کایشان دانند سیاست سلطانی		ما را چه که وصف دستگاه تو کنیم		ماییم قرین حیرت و نادانی
ای آنکه دوای دردمندان دانی		راز دل زار مستمندان دانی		حال دل خویش را چه گویم با تو		ناگفته تو خود هزار چندان دانی
آنی تو که حال دل نالان دانی		احوال دل شکسته بالان دانی		گر خوانمت از سینهٔ سوزان شنوی		ور دم نزنم زبان لالان دانی
گفتی که به وقت مجلس افروختنی		آیا که چه نکتهاست بردوختنی		ای بی‌خبر از سوخته و سوختنی		عشق آمدنی بود نه آموختنی
ما را به سر چاه بری دست زنی		لاحول کنی و شست بر شست زنی		بر ما به ستم همیشه دستی داری		گویی عسسی و شامگه مست زنی
تا چند سخن تراشی و رنده زنی		تا کی به هدف تیر پراکنده زنی		گر یک ورق از علم خموشی خوانی		بسیار بدین گفت و شنوخنده زنی
ای واحد بی مثال معبود غنی		وی رازق پادشاه و درویش و غنی		یا قرض من از خزانه غیب رسان		یا از کرم خودت مرا ساز غنی
خواهی چو خلیل کعبه بنیاد کنی		و آنرا به نماز و طاعت آباد کنی		روزی دو هزار بنده آزاد کنی		به زان نبود که خاطری شاد کنی
گر زانکه هزار کعبه آزاد کنی		به زان نبود که خاطری شاد کنی		گر بنده کنی ز لطف آزادی را		بهتر که هزار بنده آباد کنی
ای آنکه سپهر را پر از ابر کنی		وز لطف نظر به سوی هر گبر کنی		کردند تمام خانه‌های تو خراب		ای خانه خراب تا به کی صبر کنی
ای خوانده ترا خدا ولی ادر کنی		بر تو ز نبی نص جلی ادر کنی		دستم تهی و لطف تو بی پایانست		یا حضرت مرتضی علی ادر کنی
یاقوت ز دیده ریختم تا چه کنی		در پای غم تو بیختم تا چه کنی		از هر که به تو گریختم سود نکرد		از تو به تو در گریختم تا چه کنی
دنیای دنی پر هوس را چه کنی		آلودهٔ هر ناکس و کس را چه کنی		آن یار طلب کن که ترا باشد و بس		معشوقهٔ صد هزار کس را چه کنی
تا ترک علایق و عوایق نکنی		یک سجدهٔ شایستهٔ لایق نکنی		حقا که ز دام لات و عزی نرهی		تا ترک خود و جمله خلایق نکنی
یا رب در خلق تکیه گاهم نکنی		محتاج گدا و پادشاهم نکنی		موی سیهم سفید کردی به کرم		با موی سفید رو سیاهم نکنی
گر در یمنی چو با منی پیش منی		گر پیش منی چو بی منی در یمنی		من با تو چنانم ای نگار یمنی		خود در غلطم که من توام یا تو منی
از سادگی و سلیمی و مسکینی		وز سرکشی و تکبر و خود بینی		بر آتش اگر نشانیم بنشینم		بر دیده اگر نشانمت ننشینی
باز آی که تا صدق نیازم بینی		بیداری شبهای درازم بینی		نی نی غلطم که خود فراق تو بتا		کی زنده گذاردم که بازم بینی
ای دل اگر آن عارض دلجو بینی		ذرات جهان را همه نیکو بینی		در آینه کم نگر که خودبین نشوی		خود آینه شو تا همگی او بینی
ای در خم چوگان تو سرها شده گوی		بیرون نه ز فرمان تو دل یک سر موی		ظاهر که به دست ماست شستیم تمام		باطن که به دست تست آنرا تو بشوی
هان مردان هان و هان جوانمردان هوی		مردی کنی و نگاه داری سر کوی		گر تیر آید چنانکه بشکافد موی		زنهار زیار خود مگر دانی روی
در کوی تو میدهند جانی به جوی		جانی چه بود که کاروانی به جوی		از وصل تو یک جو بجهانی ارزد		زین جنس که ماییم جهانی به جوی
تحقیق معانی ز عبارات مجوی		بی رفع قیود و اعتبارات مجوی		خواهی یابی ز علت جهل شفا		قانون نجات از اشارات مجوی
در ظلمت حیرت ار گرفتار شوی		خواهی که ز خواب جهل بیدار شوی		در صدق طلب نجات، زیرا که به صدق		شایستهٔ فیض نور انوار شوی
در مدرسه گر چه دانش اندوز شوی		وز گرمی بحث مجلس افروز شوی		در مکتب عشق با همه دانایی		سر گشته چو طفلان نوآموز شوی
گر صید عدم شوی زخود رسته شوی		ور در صفت خویش روی بسته شوی		می‌دان که وجود تو حجاب ره تست		با خود منشین که هر زمان خسته شوی
از هستی خویش تا پشیمان نشوی		سر حلقهٔ عارفان و مستان نشوی		تا در نظر خلق نگردی کافر		در مذهب عاشقان مسلمان نشوی
آمد بر من قاصد آن سرو سهی		آورد بهی تا نبود دست تهی		من هم رخ خود بدان بهی مالیدم		یعنی ز مرض نهاده‌ام رو به بهی
تا تو هوس خدای از سر ننهی		در هر دو جهان نباشدت روی بهی		ور زانکه به بندگی فرود آری سر		ز اندیشهٔ این و آن بکلی برهی
دنیا راهی بهشت منزلگاهی		این هر دو به نزد اهل معنی کاهی		گر عاشق صادقی زهر دو بگذر		تا دوست ترا به خود نماید راهی
ای دلبر عیسی نفس ترسایی		خواهم که به پیش بنده بی ترس آیی		گه اشک زدیدهٔ ترم خشک کنی		گه بر لب خشک من لب تر سایی
پاکی و منزهی و بی همتایی		کس را نرسد ملک بدین زیبایی		خلقان همه خفته‌اند و درها بسته		یا رب تو در لطف بما بگشایی
گفتم که کرایی تو بدین زیبایی		گفتا خود را که من خودم یکتایی		هم عشقم و هم عاشق و هم معشوقم		هم آینه جمال و هم بینایی
بردارم دل گر از جهان فرمایی		فرمان برم ار سود و زیان فرمایی		بنشینم اگر بر سر آتش گویی		برخیزم اگر از سر جان فرمایی
آنجا که ببایی نه پدیدی گویی		آنجا که نبایی از زمین بر رویی		عاشق کنی و مراد عاشق جویی		اینت خوشی و ظریفی و نیکویی
آیینه صفت بدست او نیکویی		زین سوی نموده‌ای ولی زان سویی		او دیده ترا که عین هستی تو اوست		زانش تو ندیده‌ای که عکس اویی
ای آنکه بر آرنده حاجات تویی		هم کافل و کافی مهمات تویی		سر دل خویش را چه گویم با تو		چون عالم سر و الخفیات تویی
ای آنکه گشایندهٔ هر بند تویی		بیرون ز عبارت چه و چند تویی		این دولت من بس که منم بندهٔ تو		این عزت من بس که خداوند تویی
سبحان الله بهر غمی یار تویی		سبحان الله گشایش کار تویی		سبحان الله به امر تو کن فیکون		سبحان الله غفور و غفار تویی
الله تویی وز دلم آگاه تویی		درمانده منم دلیل هر راه تویی		گر مورچه‌ای دم زند اندر تک چاه		آگه ز دم مورچه در چاه تویی
ای آنکه به ملک خویش پاینده تویی		وز دامن شب صبح نماینده تویی		کار من بیچاره قوی بسته شده		بگشای خدایا که گشاینده تویی
نسیما جانب بستان گذر کن		بگو آن نازنین شمشاد ما را		به تشریف قدوم خود زمانی		مشرف کن خراب آباد ما را
با عاشقان نشین و همه عاشقی گزین		با هر که نیست عاشق کم کن قرینیا		باشد گه وصال ببینند روی دوست		تو نیز در میانهٔ ایشان ببینیا
ای ترک جان نکرده و جانانت آرزوست		زنار نابریده و ایمانت آرزوست		در هیچ وقت خدمت مردی نکرده‌ای		و آنگه نشسته صحبت مردانت آرزوست
رنج مردم ز پیشی و بیشیست		راحت و ایمنی ز درویشیست		بر گزین زین جهان یکی و بس		گرت با دانش و خرد خویشیست
از دوست پیام آمد کاراسته کن کار		مهر دل پیش آر و فضول از ره بردار		اینست شریعت		اینست طریقت
خوش آید او را چون من بناخوشی باشم		مرا که خوشی او بود ناخوشی شاید		مرا چو گریان بیند بخندد از شادی		مرا چو کاسته بیند کرشمه بفزاید
هر باد که از سوی بخارا بمن آید		با بوی گل و مشک و نسیم سمن آید		بر هر زن و هر مرد کجا بروزد آن باد		گویی مگر آن باد همی از ختن آید
بده تو بار خدایا درین خجسته سفر		هزار نصرت و شادی هزار فتح و ظفر		به حق چار محمد به حق چار علی		بدو حسن به حسین و به موسی و جعفر
چیست ازین خوبتر در همه آفاق کار		دوست به نزدیک دوست یار به نزدیک یار		دوست بر دوست رفت یار به نزدیک یار		خوشتر ازین در جهان هیچ نبوده‌است کار
حق تعالی که مالک الملکست		لیس فی الملک غیره مالک		برساند به یکدگر ما را		انه قادر علی ذلک
نظری فگن به حالم که ز دست رفت کارم		به کسم مکن حواله که به جز تو کس ندارم		تو چو صاحب عطایی طلب منست از تو		چو تو غالبی بهر کس به تو خویش می‌سپارم
همه جمال تو بینم چو دیده باز کنم		همه تنم دل گردد که با تو راز کنم		حرام دارم با دیگران سخن گفتن		کجا حدیث تو آمد سخن دراز کنم
مدتی هست که ما از خم وحدت مستیم		شیشهٔ کثرت این طایفه را بشکستیم		اینکه گویند فنا هست غلط میگویند		تا خدا هست درین معرکه ما هم هستیم
با عاشقان نشین و همه عاشقی گزین		با هر که نیست عاشق کم گوی و کم نشین		باشد که در وصال تو بینند روی دوست		تو نیز در میانهٔ ایشان نه‌ای ببین
بر فلک بر دو مرد پیشه ورند		آن یکی درزی آن دگر جولاه		این ندوزد مگر قبای ملوک		و آن نبافد مگر گلیم سیاه
ما و همین دوغ وا و ترب و ترینه		پختهٔ امروز یا ز باقی دینه		عز ولایت به ذل عزل نیرزد		گرچه ترا نور حاج تا به مدینه
ای بار خدا به حق هستی		شش چیز مرا مدد فرستی		ایمان و امان و تن درستی		فتح و فرج و فراخ دستی
ای ساقی پیش آر ز سرمایهٔ شادی		زان می‌که همی تابد چون تاج قبادی		زان باده که با بوی گل و گونهٔ لعلست		قفل در کرمست و کلید در شادی
صاحب خبران دارم آنجا که تو هستی		یا جمله مرا هستی یا عهد شکستی		یک دم زدن از حال تو غافل نیم ای دوست		صاحب خبران دارم آنجا که تو هستی
افسوس که صاحب نفسی پیدا نیست		فریاد که فریادرسی پیدا نیست		بس لابه نمودیم و کس آواز نداد		پیداست که در خانه کسی پیدا نیست
ما درس صداقت و صفا می‌خوانیم		آیین محبت و وفا می‌دانیم		زین بی‌هنران سفله ای دل! مخروش		کآنها همه می‌روند و ما می‌مانیم
غداری و مکاری و زور از من دور است		دولت همه غداری و مکاری و زور است		جهل‌است‌ و غرور است‌ در دولت‌ و زان در		بیرون‌ شود آن‌ را که‌ نه‌ جهل و نه غرور است
این که بینی در مقابل‌،‌ نیست آن قوس قزح		بهر ما دست‌ طبیعت‌ طاق‌ نصرت‌ بسته‌ است‌		گر رعیت‌ بسته‌ بود آن‌ طاق‌ را لطفی نداشت		خُرّمم کان‌ طاق‌ را دست‌ طبیعت‌ بسته است
کردم عبور دی ز در شعبهٔ چهار		دیدم که کامران بسردم نشسته است		درپشت میز با علم وطبل و عر و تیز		بهر فنای تودهٔ مردم نشسته است
گرم به خنجر بیداد خون بریزد دوست		ازو به‌ حق نبرم شکوه زان که حق با اوست		ز دست دشمن اگر صد قفا خورم شاید		به‌ یک خطا که ز من رفت در ارادت دوست
فغان که ترک مرا تیره گشت رومی روی		دگر به گرد دل خسته ترکتازی نیست		برفت‌ شوکت‌ و طی‌ شد جمال و طلعت‌ او		مرا دگر به رخ انورش نیازی نیست
هرکسی را به بر شاه جهان واسطه‌ایست		بنده را واسطه‌ای نیست بغیر از کرمت		گر ز احسان تو یک عائله معمور شوند		به که یک عائله معدوم شوند از ستمت
پافشاری و استقامت میخ		سزد ار عبرت بشر گردد		هر چه کوبند بیش بر سر او		پافشاریش بیشتر گردد
دل موری میازار ار چه خرد است		که خردک نالشی سازد تو را خرد		جوانمرگی است قسم مردم آزار		اگر کنت ‌است اگر دوک است اگر لرد
به ‌پوز این مجیدک ریش گویی		کلاغی پشم در منقار دارد		چو بینی کلهٔ سرخ کلش را		شترگوبی چقندر بار دارد
بنگر برنج را که به چندین حقارتش		آهنگ شهر علوی از بن شهر بند کرد		افکند قشر صورت و شد کوفته بدنگ		وانگاه پخته گشت و جهانش بلند کرد
بی‌زحمت و دردسر چه جاییست		جایی که در آن بشر نباشد		کانجاکه در آن بشر نهاد پای		بی‌زحمت و دردسر نباشد
بنگر آن غول راکز هول او		دیو لاحول دمادم می کند		گر کشی عکسش به دیوار خلا		لولئین از هیبتش رم می کند
بنگر بدان درخش که با قوت شمال		برجست و روی ابر به‌ناخن همی شخود		چون طفل خردسال که با خامه طلا		کج‌مج خطی کشد بهٔکی صفحهٔ کبود
آن که کمتر شنید پند پدر		روزگارش زیاده پند دهد		وان که را روزگار پند نداد		تیغ زهر آبداده پند دهد
بشنید بها شعر دل‌افزای بهار		گفتاکه منم به شعرهمتای بهار		همتای بهار می‌توان بود بها		درکون بها اگر بود پای بهار
آن چشم‌ سفیدی که بود چشمش کور		درکشور ما گشته به بینش مشهور		بیهوده کنند نام کاکا الماس		برعکس نهند نام زنگی کافور
غذای میر ندیدم ولی به گاه غذا		بر اوگذشتم و دیدم که چاکران امیر		کمان گروهه به کف گرد سفره‌خانه او		کمین گشاده مگس ها همی زنند به تیر
ای نازدانه یار سر از مهر بازکش		بسیار ناز داری و بسیار نازکش		فرماندهی‌است‌چشم‌تو زابروکشیده تیغ		ییشش سپاه مژه‌، به حال درازکش
حاجی قیطونی از زیتون بی‌ معنای تو		معده‌ام فاسد شده همرنگ زیتون ریده‌ام		از پنیر شورت ای حاجی مزاحم گشته یبس		دور از ریش ‌سفیدت‌ همچو قیطون‌ ریده‌ام
ز خوبرویان بر من همی گذشت ستم		از آن زمان که پدر برد درد بستانم		به کام من شد از آن روزگار، تلخی عشق		که برد مادر در کام تلخ پستانم
کربم و باذل ابری برآمد از بر کوه		بغارتیده همه بار خانهٔ عمان		صلای داد و جبین برگشاد و کرد نثار		به‌دشت گوهر سیراب و بر افق مرجان
زین بیش بها مجوی آزردن من		دینی مفکن زهجو برگردن من		تو هجوی‌ و من‌ تو را فزون خواهم کرد		اینست طریقه هجاکردن من
چندین هزار آینه بینی پر از نقوش		گر برنهی برابر یکدیگر آینه		چون نیک بنگری همهٔ نقش‌ها یکی‌ست		بر تو یکی هزار نماید هر آینه
ای تازی‌! ترک معنوی از چه شدی		وی ترک محقق نبوی از چه شدی		ور بودی ترک و بعد سید گشتی		ای‌سید ترک‌!کسروی از چه شدی
سینهٔ خویش کن فراخ و سترگ		وندر آن جای ده دلی هنری		باز مانی ز کارهای بزرگ		گر به هر کار خرد درنگری
آقای جلیل بی‌جلالی و فری		از مردمی و مهر و وفا بی‌خبری		ای کاشی نوخاسته بر خوبش مبال		کز کاشی نو ساخته بی‌قدرتری
دوش آمد پی عیادت من		ملکی در لباس انسانی		گفتمش چیست نام پاک تو، گفت		خواجه عبدالحمید عرفانی‌
سحرگه به راهی یکی پیر دیدم		سوی خاک خم گشته از ناتوانی		بگفتم چه گم کرده‌ای اندربن ره‌؟		بگفتا جوانی‌، جوانی‌، جوانی
اقسام سخن چهار باشد همه جا		فخر است ‌و مدیح‌ است ‌و نسیب ‌است و هجا		از فخر و نسیب و مدح من بردی سود		وقت است که از هجا نشانمت بجا
از خصم کشیدن به وفا مور و جفا		برهان نزاکت است و دستور صفا		در کشور ما اصل نزاکت این است		واوبلا       وامصیبتا       وا اسفا
آزادی ماست اصل آبادی ما		این است نتیجهٔ خدادادی ما		آزاد بزی ولی نگر تا نشود		آزادی تو رهزن آزادی ما
مخلوق جهان به گرگ مانند درست		با قادر عاجزند و بر عاجز چست		سستند به گیرودار چون باشی سخت		سختند به کارزار چون باشی سست
از دامن کوه لاله ناگه برجست		گلگون‌رخی و تیشهٔ سبزی در دست		با فرق سر دریده گویی فرهاد		از خاک برون آمد و بر سنگ نشست
بر دامن دشت بنگر آن نرگس مست		چشمی به ره و سبزه‌عصایی در دست		گویی مجنون به انتظار لیلی		ازگور برون آمد و بر سبزه نشست
ستار غیور ارجمندیت بجاست		قانون‌طلبی و حق‌پسندیت بجاست		از صدمت پا منال و کوتاهی گام		خوشبخت نشین که سربلندیت بجاست
پرهیز از خودکه جای پرهیز اینجاست		وزکس مطلب چیز که هر چیز اینجاست		تا چند پی راز خدا می گردی		راز دل خود جوکه‌خدا نیز اینجاست
تا بُخل و حسادت به‌ جهان راهبر است		آزاده ذلیل و راستگو در خطر است		خون تو مدرسا هدر گشت بلی		خونی که شبی گذشت بر وی هدر است
هان ای وکلا فضل خدا یار شماست		آسایش ما به حس بیدار شماست		در کار بکوشید خدا را کامروز		چشم‌ودل‌وگوش‌خلق‌درکارشماست
امروز نه کس ‌ز عشق آگه چو من است		کز شکّر عشقم‌ همه‌ شیرین ‌سخن‌ است		در هر مژهٔ من به ره خسرو عشق		نیروی هزار تیشهٔ کوهکن است
آیین جهان طبل جفا کوفتن است		خایسک بلا بر سر ما کوفتن است		این کشتن و این کشته شدن مردان راست		کانجا که زنست رقص و پا کوفتن است
من برگ گلم باغ شبستان من است		وآن‌بلبل خوش‌لهجه غزلخوان من‌است		نوباوهٔ شب که شبنمش می‌خوانند		هر صبح به نیم‌بوسه مهمان من است
خوش باش که گیتی نه برای من و تست		وین کار برون ز ماجرای من و تست		در خلقت عالم نبود مقصودی		قصدی هم اگر بود ورای من و تست
ادوارد براون فاضل ایران‌دوست		کش فکر نکو قول نکو فعل نکوست		از مردم انگلیس بر مردم پارس		گر مرحمتی بود همین تنها اوست
ارباب که صنعت وجاهت فن اوست		خون فقرا تمام بر گردن اوست		طاوس بهشت است به صورت لیکن		ابلیس نهفته زیر پیراهن اوست
برخاست خروس صبح برخیز ای دوست		ز انگور بگیر خون و ده در رگ و پوست		عشق من و تو قصهٔ مشت است و درفش		جور تو و دل صحبت سنگ است و سبوست
در ماتمت ای‌ملک‌، مُلک خون بگریست		وز سوز تو در افق فلک خون بگریست		تا خاک‌نشین شدی تو ای گنج کمال		زین‌غصه سماک‌بر سمک خون بگریست
این قلب که محزون‌تر از او پیدا نیست		وین چشم که پرخون‌تر از او پیدا نیست		دانی ز چه آن شکسته وین خونین است		زان حسن که افزون‌تر از او پیدا نیست
افسوس که صاحب نفسی پیدا نیست		فریاد، که فریادرسی پیدا نیست		بس لابه نمودیم و کس آواز نداد		پیداست که در خانه کسی پیدا نیست
چون خطه طوس را پس پشت بهشت		در خطهٔ بجنورد دل این بیت نوشت		پیداست که حالتش چه خواهد بودن		بیچاره که از جهنم آید به بهشت
تا حجهٔ دین محمد از خاک برفت		از خاک خروش ما بر افلاک برفت		تایخ وفاتش این چنین است که وی		پاک آمد وپاک زیست هم پاک برفت
چون آینه نورخیز گشتی‌، احنست		چون اره به خلق تیز گشتی احسنت		در کفش ادیبان جهان کردی پای		غوره نشده مویز گشتی‌، احسنت
زین مردم دل‌سیاه‌، رخ دارم زرد		بیدردی خلق دردم افزود به‌درد		جز خوردن‌خون‌دگرچه‌می‌شاید کرد		خون‌باید خورد و باز خون‌باید خورد
امشب ز فراق دوست خوابم نبرد		هم دل به سوی شمع و کتابم نبرد		از بس که دو دیده آب حسرت بارد		بیدار نشسته‌ام که آبم نبرد
چشمت به سیه‌بختی من ایماکرد		زلف تو به قتلم آستین بالا کرد		بنوشت خطت به خون من لایحه‌ای		خال سیهت لایحه را امضا کرد
ای خواجه وثوق گاه غرق تو رسد		هنگام خمود رعد و برق‌ تو رسد		جامی که شکسته‌ای به پای تو خلد		تیغی که فکنده‌ای به فرق تو رسد
ماه رمضان و روزه جانا طی شد		ایام دف و چنگ و رباب و نی شد		آید رمضان باز و همی خواهد رفت		وین عمر ندانیم کی آمد کی شد
خشخاش و عسل بهم برآمیخته‌اند		جزوی ز گلاب اندرو ریخته‌اند		پس در ورق زرد گلشن بیخته‌اند		وانگاه به شاخ سروش آویخته‌اند
گر زیر فلک فکر من آزاد نبود		در حنجره‌ام این‌همه فریاد نبود		مسعود گر اندیشهٔ آزاد نداشت		از قلعهٔ نای خلق را یاد نبود
ای مرکزیان گر گل و ریحان خواهید		ور بلبل سرمست غزلخوان خواهید		یا مرکز ملک را به بجنورد کشید		یا آنکه بهار را به تهران خواهید
شد نیمی عمر در خرافات هدر		وندر حیرت گذشت یک نیم دگر		و امروز به چنگ لاالهیم اندر		ز الله مگر به مرگ یابیم خبر
گر مانده و ناتوان و گر خسته و زار		ما وز طلبش دست کشیدن‌، زنهار		افتان خیزان رسیم تا منزل دوست		پرسان پرسان روبم تا خیمهٔ یار
ای بسته چو فندق به سرانگشت‌، نگار		رویت چو چراغ و طرّه‌ات چون شب تار		از مدرسه و کتاب گشتم بیزار		ای ترک پسر دختر انگور بیار
با خرقه و تسبیح مرا دید چو یار		گفتا ز چراغ زهد ناید انوار		کس شهد ندیده است در کان نمک		کس میوه نچیده است از شاخ چنار
ای زورآور که خون ما خورده پریر		وی بسته فرو قماط ما با زنجیر		امروز تو کاملی و ما رشدپذیر		فردا باشد که ما جوانیم و تو پیر
زاغی می گفت اگر بمیرد شهباز		من جای کنم بدست شاهان از ناز		بلبل بشنید وگفت کای بندهٔ آز		رو لاف مزن با وزغ وموش بساز
ای ساده‌دلان زر گرگ حیلت‌باز		با جهد شما سیم و زر آورد فراز		چون حب زری ازو نمودید نیاز		ناگاه میانتان جدا کرد چو گاز
چون از در تسلیم نشد یار، عزیز		در چنگ رضا گشت گرفتار، عزیز		خورد آن گل‌تازه چوب و شد نفی به‌خوار		زین کار عزیز خوار شد خوار عزیز
آمد رمضان و خلق رفتند ز هوش		شد میکده‌ها قفل و زبان‌ها خاموش		تا نشنود الغیاث می‌خواران را		مینای عرق پنبه نهادست به گوش
ای برده گل رازقی از روی تو رشک		در دیدهٔ مه ز دود سیگار تو اشک		گفتم که چو لاله داغدار است دلم		گفتی که دهم کام دلت یعنی کشک
ای میر اجل گر دهدم مهل اجل		خواهم کرد این‌مشکل لاینحل حل		گرخوش‌عمل‌،‌ار بدعمل از ری رفتم		ای مهتر ری حی علی خیر عمل
شهریست پر از همهمه و قالاقیل		بهتان و دروغ و غیبت و فحش سبیل		خستیم از این همهمه ای گوش امان		مُردیم ازین زندگی ای مرگ دخیل
ای شمع شبستان من‌، ای مام گرام		رفتی و سیه شد به من از غم ایام		بر قبر تو اوفتادم ای گمشده مام		چون فانوسی که شمع آن گشته تمام
در زلف تو آشوب زمن می‌بینم		بیگانه نبیند آنچه من می‌بینم		او پیچ و خم و تاب و گره می‌نگرد		من بخت سیاه خوبشتن می‌بینم
چون شمع بسی رشتهٔ جان سوخته‌ایم		آتش به دل سوخته افروخته‌ایم		صد دامن از اشگ دیده اندوخته‌ایم		یک سوز ز پروانه نیاموخته‌ایم
دیشب من و پروانه سخن می‌گفتیم		گاه از گل و گه ز شمع‌، می‌آشفتیم		شد صبح نه پروانه به جا ماند و نه من		گل نیز پر افشاند که ما هم رفتیم
ما بادهٔ عزت و جلالت نوشیم		در راه شرف از دل و از جان کوشیم		گر در صف رزم جامه از خون پوشیم		آزادی را به بندگی نفروشیم
ما درس صداقت و صفا می‌خوانیم		آیین محبت و وفا می‌دانیم		زبن بی‌هنران سفله ای دل مخروش		کانها همه می‌روند و ما می‌مانیم
برخیز که خود را ز غم آزاده کنیم		تا کی طلب روزی ننهاده کنیم		آخر که گل ما به سبو خواهد رفت		کن فکر سبویی که پر از باده کنیم
گر مدحی از ابنای بشر می گوبم		نه چون دگران به طمع زر می‌گویم		آنان پی جلب نفع کوبند مدیح		من مدح پی دفع ضرر می گویم
تن چیست‌؟ مرکبی ز چندین معدن		پرگشته ز میراث نیاکان کهن		محکوم محیط و انقلابات زمن		تن گر گنهی کند چه بحثی است به من‌؟
رفتم بر توپ تا بکوبم دشمن		فریاد برآورد که ای وای به من		دست دگری و خانمان دگری		من مظلمهٔ که می‌برم برگردن‌؟‌!
عمری بسپردیم به کام دگران		ما در تشویش و قوم در خواب گران		القصه وطن را به دو چشم نگران		رفتیم و سپردیم به هنگامه‌گران
چشم فلک است بر ستمگر نگران		بیدار شود ظالم ازین خواب گران		ازکار نمانده این جهان گذران		بر ما بگذشت و بگذرد بر دگران
یک روی چو آیینه مبادا انسان		کاخر شکند ز جلوهٔ روی خسان		مانندهٔ تیغ شو همه روی و زبان		تا بگذری از میان مردم آسان
بر درگه خود پلنگ دربان کردن		بر گلهٔ خویش گرگ چوپان کردن		سگ در بغل و مار به دامان کردن		بهتر که جوی به سفله احسان کردن
قلبم به حدیثی که شنیدی مشکن		عهدم به خطایی که ندیدی مشکن		تیغی که بدو فتح نمودی مفروش		جامی که بدو باده کشیدی مشکن
ای خواجه به خط بد دلی سیر مکن		خوبی را بی‌برکت و بی‌خیر مکن		کاری که‌پس‌از سه سال هم‌عهدی و صدق		با من کردی بس است با غیر مکن
سردار به شه گفت سپاهی از من		امضای اوامر و نواهی از من		عزل‌از من و نصب از من و دربار ازتو		تخت ازتو و تاج از تو و شاهی از من
آمادهٔ جنگ باش کاین چرخ حرون		با نرم‌دلی با تو نگردد مقرون		جز با جنگ آماده نمی‌گردد صلح		جزبا خون پاکیزه نمی گردد خون
سرتیپ‌، شدم ذلیل در جنگ پشه		بیمارم و زار و مانده در چنگ پشه		از زحمت روزگشته‌ام قد مگس		وز خستگی شب شده‌ام رنگ پشه
ای خواجهٔ راد و مشفق دیرینه		دوری شاید ولی به این دیری نه		ساعت مشمر فال بدو نیک مگیر		مگذار که تقویم شود پارینه
زان نرگس نیم مست مستم کردی		زان قامت افراشته پستم کردی		گویندکه بت همی شکست ابراهیم		ای ابراهیم بت‌پرستم کردی
ای کاش دلم به دوست مفتون نشدی		چون‌ مفتون‌ شد ز هجر مجنون نشدی		چون‌مجنون‌شد ز رنج پرخون نشدی		چون‌ پر خون شد ز دیده‌ بیرون نشدی
ای ایرانی خفتی و بگذشت بسی		برخیز و به کار خویش بنگر نفسی		ور کشته‌ شوی جز این مبادت هوسی		کاین خانه از آن توست نی زان کسی
ای مادر اگر دسترسی داشتمی		سنگ سیه ازگور تو برداشتمی		خود را گل و خاک تیره پنداشتمی		تنهات به زبر خاک نگذاشتمی
ای روح روان که فارغ از این بدنی		جویای عزیزکردهٔ خویشتنی		ای خفته به خاک‌، من تو هستم تو منی		من فرزندم تو مادر ممتحنی
تا بشکافد به هم دل نالانی		تا خون بارد ز دیدهٔ گریانی		هرجاکه‌ دمد ستاکی اندر لب جوی		دست بشرش بسر نهد پیکانی
از پیش و پس حیات بر خیره مپوی		دم را بنگر ز آمده و رفته مگوی		آن را که گذشته است بیهوده میاب		وآن را که نیامده است بیهوده مجوی
آن کس که رموز غیب داند، نه تویی		وان کو خط نابوده بخواند، نه تویی		اندیشهٔ عاقبت مکن کز پس مرگ		چیزی هم اگر از تو بماند، نه تویی
چون عدو درکمین بود زنهار		دست از شنعت رفیق بدار		دوکبوترکه بال هم شکنند		لقمه گربه را درست کنند
بخواندم زگفتار دانای راد		که اندرز فرزند راکرد یاد		نکو نام پاد آذر شادکام		که بودش پدر ماراسپند نام
مو مخام خوذم بزو ‌چشمه نوشت بزنم		لبام غنچه کنم شرق توگوشت بزم‌نم		دل تو سنگ بیا دلت بدست مو بده		تا بمغز رقیب خرده فروشت بزم‌نم
ای بهار طور نمیری که بگن شکرکه مرد		گور بگورکه ز دستش بعذاب عالم بود		خوب آدم بمیره طورکه مخلوق بگن		ایها الناس کیک‌ه مرد عجب آدم بود
ببندم شال و میپوشم قدک را		بنازم گردش چرخ و فلک را		بگردم آب دریاها سراسر		بشویم هر دو دست بی نمک را
تن محنت کشی دیرم خدایا		دل با غم خوشی دیرم خدایا		زشوق مسکن و داد غریبی		به سینه آتشی دیرم خدایا
اگر یار مرا دیدی به خلوت		بگو ای بی‌وفا ای بیمروت		گریبانم ز دستت چاک چاکو		نخواهم دوخت تا روز قیامت
ته که ناخوانده‌ای علم سماوات		ته که نابرده‌ای ره در خرابات		ته که سود و زیان خود ندانی		بیاران کی رسی هیهات هیهات
دلی دیرم خریدار محبت		کز او گرم است بازار محبت		لباسی دوختم بر قامت دل		زپود محنت و تار محبت
محبت آتشی در جانم افروخت		که تا دامان محشر بایدم سوخت		عجب پیراهنی بهرم بریدی		که خیاط اجل میبایدش دوخت
نپرسی حال یار دلفکارت		که هجران چون کند با روزگارت		ته که روز و شوان در یاد مویی		هزارت عاشق با مو چه کارت
اگر دل دلبر و دلبر کدام است		وگر دلبر دل و دلرا چه نام است		دل و دلبر بهم آمیته وینم		ندونم دل که و دلبر کدام است
شب تاریک و سنگستان و مو مست		قدح از دست مو افتاد و نشکست		نگهدارنده‌اش نیکو نگهداشت		وگرنه صد قدح نفتاده بشکست
نفس شومم بدنیا بهر آن است		که تن از بهر موران پرورانست		ندونستم که شرط بندگی چیست		هرزه بورم بمیدان جهانست
شیرمردی بدم دلم چه دونست		اجل قصدم کره و شیر ژیونست		ز موشیر ژیان پرهیز می‌کرد		تنم وا مرگ جنگیدن ندونست
بود درد مو و درمانم از دوست		بود وصل مو و هجرانم از دوست		اگر قصابم از تن واکره پوست		جدا هرگز نگردد جانم از دوست
نمیدانم دلم دیوانهٔ کیست		کجا آواره و در خانهٔ کیست		نمیدونم دل سر گشتهٔ مو		اسیر نرگس مستانهٔ کیست
ته دوری از برم دل در برم نیست		هوای دیگری اندر سرم نیست		بجان دلبرم کز هر دو عالم		تمنای دگر جز دلبرم نیست
یکی برزیگرک نالان درین دشت		بخون دیدگان آلاله می‌کشت		همی کشت و همی گفت ای دریغا		بباید کشت و هشت و رفت ازین دشت
خرم کوه و خرم صحرا خرم دشت		خرم آنانکه این آلالیان کشت		بسی هند و بسی شند و بسی یند		همان کوه و همان صحرا همان دشت
بهار آیو به صحرا و در و دشت		جوانی هم بهاری بود و بگذشت		سر قبر جوانان لاله رویه		دمی که گلرخان آیند به گلگشت
سیاهی دو چشمانت مرا کشت		درازی دو زلفانت مرا کشت		به قتلم حاجت تیر و کمان نیست		خم ابرو و مژگانت مرا کشت
عزیزا کاسهٔ چشمم سرایت		میان هردو چشمم جای پایت		از آن ترسم که غافل پا نهی تو		نشیند خار مژگانم بپایت
من آن رندم که گیرم از شهان باج		بپوشم جوشن و بر سر نهم تاج		فرو ناید سر مردان به نامرد		اگر دارم کشند مانند حلاج
ته که می‌شی بمو چاره بیاموج		که این تاریک شوانرا چون کرم روج		کهی واجم که کی این روج آیو		کهی واجم که هرگز وا نه‌ای روج
اگر زرین کلاهی عاقبت هیچ		اگر خود پادشاهی عاقبت هیچ		اگر ملک سلیمانت ببخشند		در آخر خاک راهی عاقبت هیچ
زدست دیده و دل هر دو فریاد		که هر چه دیده بیند دل کند یاد		بسازم خنجری نیشش ز فولاد		زنم بر دیده تا دل گردد آزاد
گیج و ویجم که کافر گیج میراد		چنان گیجم که کافر هم موی ناد		بر این آئین که مو را جان و دل داد		شمع و پروانه را پرویج میداد
دو چشمم درد چشمانت بچیناد		مبو روجی که چشمم ته مبیناد		شنیدم رفتی و یاری گرفتی		اگر گوشم شنید چشمم مبیناد
دلم بی وصل ته شادی مبیناد		زدرد و محنت آزادی مبیناد		خراب آباد دل بی مقدم تو		الهی هرگز آبادی مبیناد
بیته یارب به بستان گل مرویاد		وگر روید کسش هرگز مبویاد		بیته هر گل به خنده لب گشاید		رخش از خون دل هرگز مشویاد
یکی درد و یکی درمان پسندد		یکی وصل و یکی هجران پسندد		من از درمان و درد و وصل و هجران		پسندم آنچه را جانان پسندد
الهی گردن گردون شود خرد		که فرزندان آدم را همه برد		یکی ناگه که زنده شد فلانی		همه گویند فلان ابن فلان مرد
نهالی کن سر از باغی برآرد		ببارش هر کسی دستی برآرد		برآرد باغبان از بیخ و از بن		اگر بر جای میوه گوهر آرد
غریبی بس مرا دلگیر دارد		فلک بر گردنم زنجیر دارد		فلک از گردنم زنجیر بردار		که غربت خاک دامنگیر دارد
خور از خورشید رویت شرم دارد		مه نو زابرویت آزرم دارد		بشهر و کوه و صحرا هر که بینی		زبان دل بذکرت گرم دارد
غم عشقت بیابان پرورم کرد		فراقت مرغ بی‌بال و پرم کرد		بمو واجی صبوری کن صبوری		صبوری طرفه خاکی بر سرم کرد
شوانم خواب در مرز گلان کرد		گلم واچید و خوابم را زیان کرد		باغبان دید که مو گل دوست دیرم		هزاران خار بر گل پاسبان کرد
دل عاشق به پیغامی بسازد		خمار آلوده با جامی بسازد		مرا کیفیت چشم تو کافیست		ریاضت کش ببادامی بسازد
دگر شو شد که مو جانم بسوزد		گریبان تا بدامانم بسوزد		برای کفر زلفت ای پریرخ		همی ترسم که ایمانم بسوزد
هر آنکس عاشق است از جان نترسد		یقین از بند و از زندان نترسد		دل عاشق بود گرگ گرسنه		که گرگ از هی هی چوپان نترسد
بلا رمزی ز بالای ته باشد		جنون سری ز سودای ته باشد		بصورت آفرینم این گمان بی		که پنهان در تماشای ته باشد
پسندی خوار و زارم تا کی و چند		پریشان روزگارم تا کی و چند		ته که باری ز دوشم برنگیری		گری سربار بارم تا کی و چند
دلا خوبان دل خونین پسندند		دلا خون شو که خوبان این پسندند		متاع کفر و دین بی‌مشتری نیست		گروهی آن گروهی این پسندند
مرا نه سر نه سامان آفریدند		پریشانم پریشان آفریدند		پریشان خاطران رفتند در خاک		مرا از خاک ایشان آفریدند
خوشا آنانکه سودای ته دیرند		که سر پیوسته در پای ته دیرند		بدل دیرم تمنای کسانی		که اندر دل تمنای ته دیرند
چو آن نخلم که بارش خورده باشند		چو آن ویران که گنجش برده باشند		چو آن پیری همی نالم درین دشت		که رودان عزیزش مرده باشند
خوشا آنانکه هر از بر ندانند		نه حرفی وانویسند و نه خوانند		چو مجنون سر نهند اندر بیابان		ازین گو گل روند آهو چرانند
خوشا آنانکه تن از جان ندانند		تن و جانی به جز جانان ندانند		بدردش خو گرند سالان و ماهان		بدرد خویشتن درمان ندانند
خوشا آنانکه پا از سر ندونند		مثال شعله خشک وتر ندونند		کنشت و کعبه و بتخانه و دیر		سرائی خالی از دلبر ندونند
خوشا آنانکه هر شامان ته وینند		سخن با ته گرند با ته نشینند		مو که پایم نبی کایم ته وینم		بشم آنان بوینم که ته وینند
خوشا آنان که با ته همنشینند		همیشه با دل خرم نشینند		همین بی رسم عشق و عشقبازی		که گستاخانه آیند و ته بینند
لاله کاران دگر لاله مکارید		باغبانان دو دست از گل بدارید		اگر عهد گلان این بو که دیدم		بیخ گل بر کنید و خار بکارید
مو آن رندم که نامم بی‌قلندر		نه خان دیرم نه مان دیرم نه لنگر		چو روج آیو بگردم گرد گیتی		چو شو آیو به خشتی وانهم سر
تویی آن شکرین لب یاسمین بر		منم آن آتشین دل دیدگان تر		از آن ترسم که در آغوشم آیی		گدازد آتشت بر آب شکر
گلش در زیر سنبل سایه پرور		نهال قامتش نخلی است نوبر		زعشق آن گل رعنا همه شب		چو بلبل ناله و افغان برآور
دمی بوره بوین حالم ته دلبر		دلم تنگه شبی با مو بسر بر		ته گل بر سر زنی ای نو گل مو		به جای گل زنم مو دست بر سر
بروی ماهت ای ماه ده و چار		به سرو قدت ای زیبنده رخسار		که جز عشقت خیالی در دلم نی		بدیاری ندارم مو سر و کار
دیم آلاله‌ای در دامن خار		واتم آلالیا کی چینمت بار		بگفتا باغبان معذور میدار		درخت دوستی دیر آورد بار
دلم زار و دلم زار و دلم زار		طبیبم آورید دردم کرید چار		طبیبم چون بوینه بر موی زار		کره در مون دردم را بناچار
سه درد آمو بجانم هر سه یکبار		غریبی و اسیری و غم یار		غریبی و اسیری چاره دیره		غم یار و غم یار و غم یار
زدل نقش جمالت در نشی یار		خیال خط و خالت در نشی یار		مژه سازم بدور دیده پرچین		که تا وینم خیالت در نشی یار
الاله کوهسارانم تویی یار		بنوشه جو کنارانم تویی یار		الاله کوهساران هفته‌ای بی		امید روزگارانم تویی یار
بی تو تلواسه دیرم ای نکویار		زهر در کاسه دیرم ای نکویار		میم خون گریه ساقی ناله مطرب		مصاحب این سه دیرم ای نکویار
فلک زار و نزارم کردی آخر		جدا از گلعذارم کردی آخر		میان تختهٔ نرد محبت		شش و پنجی بکارم کردی آخر
اگر شیری اگر میری اگر مور		گذر باید کنی آخر لب گور		دلا رحمی بجان خویشتن کن		که مورانت نهند خوان و کنند سور
اگر شیری اگر ببری اگر کور		سرانجامت بود جا در ته گور		تنت در خاک باشد سفره گستر		بگردش موش و مار و عقرب و مور
دلا اصلا نترسی از ره دور		دلا اصلا نترسی از ته گور		دلا اصلا نمیترسی که روزی		شوی بنگاه مار و لانهٔ مور
جره بازی بدم رفتم به نخجیر		سبک دستی بزد بر بال من تیر		برو غافل مچر در کوهساران		هران غافل چرد غافل خورد تیر
بوره بلبل بنالیم از سر سوز		بوره آه سحر از مو بیاموز		تو از بهر گلی ده روز نالی		مو از بهر دل‌آرامم شو و روز
جدا از رویت ای ماه دل افروز		نه روز از شو شناسم نه شو از روز		وصالت گر مرا گردد میسر		همه روزم شود چون عید نوروز
مو که سر در بیابانم شو و روز		سرشک از دیده بارانم شو و روز		نه تب دیرم نه جایم میکند درد		همیدونم که نالونم شو و روز
بی ته سر در بیابانم شو و روز		سرشک از دیده بارانم شو و روز		نه بیمارم که جایم میکری درد		همیدانم که نالانم شو و روز
غم و درد مو از عطار واپرس		درازی شب از بیمار واپرس		خلایق هر یکی صد بار پرسند		تو که جان و دلی یکبار واپرس
خداوندا بفریاد دلم رس		تو یار بیکسان مو مانده بیکس		همه گویند طاهر کس نداره		خدا یار مو چه حاجت کس
گلی که خود بدادم پیچ و تابش		باشک دیدگانم دادم آبش		درین گلشن خدایا کی روا بی		گل از مو دیگری گیرد گلابش
قضا رمزی زچشمان خمارش		قدر سری ز زلف مشگبارش		مه و مهر آیتی ز آنروی زیبا		نکویان جهان آئینه دارش
به قبرستان گذر کردم کم وبیش		بدیدم قبر دولتمند و درویش		نه درویش بیکفن در خاک رفته		نه دولتمند برده یک کفن بیش
شب تار است و گرگان میزنند میش		دو زلفانت حمایل کن بوره پیش		از آن کنج لبت بوسی بموده		بگو راه خدا دادم بدرویش
فلک نه همسری دارد نه هم کف		بخون ریزی دلش اصلا نگفت اف		همیشه شیوهٔ کارش همینه		چراغ دودمانیرا کند پف
دلی دیرم ولی دیوانه و دنگ		ز دستم شیشهٔ ناموس بر سنگ		ازین دیوانگی روزی برآیم		که در دامان دلبر برزنم چنگ
وای آن روجی که در قبرم نهند تنگ		ببالینم نهند خشت و گل و سنگ		نه پای آنکه بگریزم ز ماران		نه دست آنکه با موران کنم جنگ
دلی دیرم چو مو دیوانه و دنگ		زده آئینه هر نام بر سنگ		بمو واجند که بی نام و ننگی		هر آن یارش تویی چه نام و چه ننگ
حرامم بی ته بی آلاله و گل		حرامم بی ته بی آواز بلبل		حرامم بی اگر بی ته نشینم		کشم در پابی گلبن ساغر مل
مو ام آن آذرین مرغی که فی‌الحال		بسوجم عالم ار برهم زنم بال		مصور گر کشد نقشم به گلشن		بسوجه گلشن از تاثیر تمثال
خدایا داد از این دل داد از این دل		نگشتم یک زمان من شاد از این دل		چو فردا داد خواهان داد خواهند		بر آرم من دو صد فریاد از این دل
خدایا خسته و زارم ازین دل		شو و روزان در آزارم ازین دل		مو از دل نالم و دل نالد از مو		زمو بستان که بیزارم ازین دل
بشم واشم که تا یاری گره دل		به بختم گریه و زاری گره دل		بگردی و نجوئی یار دیگر		که از جان و دلت یاری گره دل
چرا دایم بخوابی ای دل ای دل		ز غم در اضطرابی ای دل ای دل		بوره کنجی نشین شکر خدا کن		که شاید کام یابی ای دل ای دل
مگر شیر و پلنگی ای دل ای دل		بمو دایم به جنگی ای دل ای دل		اگر دستم فتی خونت بریجم		بوینم تا چه رنگی ای دل ای دل
چرا آزرده حالی ای دل ای دل		همه فکر و خیالی ای دل ای دل		بساجم خنجری دل را برآرم		بوینم تا چه حالی ای دل ای دل
مرا درد آموه و درمان چه حاصل		مرا وصل آموه و هجران چه حاصل		بسوته بی گل و آلاله بی سر		سر سوته کله یاران چه حاصل
دلا غافل ز سبحانی چه حاصل		مطیع نفس و شیطانی چه حاصل		بود قدر تو افزون از ملایک		تو قدر خود نمیدانی چه حاصل
ز بوی زلف تو مفتونم ای گل		ز رنگ روی تو دلخونم ای گل		من عاشق زعشقت بیقرارم		تو چون لیلی و من مجنونم ای گل
دلا پوشم ز عشقت جامهٔ نیل		نهم داغ غمت چون لاله بر دیل		دم از مهرت زنم همچون دم صبح		وز آن دم تا دم صور سرافیل
غمم غم بی و همراز دلم غم		غمم همصحبت و همراز و همدم		غمت مهله که مو تنها نشینم		مریزا بارک الله مرحبا غم
دو زلفانت گرم تار ربابم		چه میخواهی ازین حال خرابم		ته که با مو سر یاری نداری		چرا هر نیمه شو آیی بخوابم
مو آن محنت کش حسرت نصیبم		که در هر ملک و هر شهری غریبم		نه بو روزی که آیی بر سر من		بوینی مرده از هجرحبیبم
مو آن دل داده یکتا پرستم		که جام شرک و خود بینی شکستم		منم طاهر که در بزم محبت		محمد را کمینه چاکرستم
مو آن بحرم که در ظرف آمدستم		چو نقطه بر سر حرف آمدستم		بهر الفی الف قدی بر آیو		الف قدم که در الف آمدستم
من آن مسکین تذروبی پرستم		من آن سوزنده شمع بی‌سرستم		نه کار آخرت کردم نه دنیا		یکی خشکیده نخل بی‌برستم
بروی دلبری گر مایلستم		مکن منعم گرفتار دلستم		خدا را ساربان آهسته میران		که من واماندهٔ این قافلستم
به عشقت ای دلارا نگروستم		نوید وصل تو تا نشنوستم		بدل تخم وفایت کشتم آخر		بجز اندوه و خواری ندروستم
بشو یاد تو ای مه پاره هستم		بروز از درد و غم بیچاره هستم		تو داری در مقام خود قراری		مویم که در جهان آواره هستم
اگر آئی بجانت وانواجم		وگر نائی به هجرانت گداجم		ته هر دردی که داری بر دلم نه		بمیرم یا بسوجم یا بساجم
الهی ار بواجم ور نواجم		ته دانی حاجتم را مو چه واجم		اگر بنوازیم حاجت روا بی		وگر محروم سازی مو چه ساجم
دلم دردین و نالین چه واجم		رخم گردین و خاکین چه واجم		بگردیدم به هفتاد و دو ملت		بصد مذهب منادین چه واجم
نمیدانم که رازم با که واجم		غم و سوز وگدازم با که واجم		چه واجم هر که ذونه میکره فاش		دگر راز و نیازم با که واجم
به آهی گنبد خضرا بسوجم		فلک را جمله سر تا پا بسوجم		بسوجم ار نه کارم را بساجی		چه فرمائی بساجی یا بسوجم
نذونی ای فلک که مستمندم		وامو پر بد مکه که دردمندم		بیک گردش که میکردی ببینی		چو رشته مو بسامانت ببندم
مو که چون اشتران قانع به خارم		جهازم چوب و خرواری ببارم		بدین مزد قلیل و رنج بسیار		هنوز از روی مالک شرمسارم
بوره ای روی تو باغ بهارم		خیالت مونس شبهای تارم		خدا دونه که در دنیای فانی		بغیر عشق ته کاری ندارم
همه شو تا سحر اختر شمارم		که ماه رویت آیو در کنارم		شوان گوشم بدر چشمم براهت		گذاری تا بکی در انتظارم
شوان استارگان یک‌یک شمارم		براهت تا سحر در انتظارم		پس از نیمه شوان که ته نیایی		زدیده اشک چون باران ببارم
از آن انگشت نمای روزگارم		که دور افتاده از یار و دیارم		ندونم قصد جان کردن بناحق		بجز بر سرزدن چاره ندارم
از آن دلخسته و سینه فگارم		که گریان در ته سنگ مزارم		بواجندم که ته شوری نداری		سرا پا شور دارم شر ندارم
غم عالم همه کردی ببارم		مگر مو لوک مست سر قطارم		مهارم کردی و دادی به ناکس		فزودی هر زمان باری ببارم
کافرم گر منی آلاله کارم		کافرم گر منی آبش بدارم		کافرم گر منی نامش برم نام		دو صد داغ دل از آلاله دارم
هزاران ملک دنیا گر بدارم		هزاران ملک عقبی گر بدارم		بوره ته دلبرم تا با ته واجم		که بی روی تو آنرا گر بدارم
غم عشق تو مادرزاد دیرم		نه از آموزش استاد دیرم		بدان شادم که از یمن غم تو		خراب آباد دل آباد دیرم
ز دست چرخ گردون داد دیرم		هزاران ناله و فریاد دیرم		نشنید دستانم با خس و خار		چگونه خاطر خود شاد دیرم
مو از قالوا بلی تشویش دیرم		گنه از برگ و باران بیش دیرم		اگر لاتقنطوا دستم نگیرد		مو از یاویلنا اندیش دیرم
مو از جور بتان دل ریش دیرم		زلاله داغ بر دل بیش دیرم		چو فردا نامه خوانان نامه خوانند		من شرمنده سر در پیش دیرم
ز عشقت آتشی در بوته دیرم		در آن آتش دل و جان سوته دیرم		سگت ار پا نهد بر چشمم ای دوست		بمژگان خاک راهش رو ته دیرم
بسر شوق سر کوی ته دیرم		بدل مهر مه روی ته دیرم		بت من کعبهٔ من قبلهٔ من		ته ای هر سو نظر سوی ته دیرم
هزاران غم بدل اندوته دیرم		هزار آتش بجان افروته دیرم		بیک آه سحر کز دل برآرم		هزاران مدعی را سوته دیرم
زعشقت آتشی در بوته دیرم		در آن آتش دل و جان سوته دیرم		سگت ار پا نهد بر چشمم ایدوست		بمژگان خاک پایش روته دیرم
دلی نازک بسان شیشه دیرم		اگر آهی کشم اندیشه دیرم		سرشکم گر بود خونین عجب نیست		مو آن نخلم که در خون ریشه دیرم
زهجرانت هزار اندیشه دیرم		همیشه زهر غم در شیشه دیرم		ز نا سازی بخت و گردش چرخ		فغان و آه و زاری پیشه دیرم
مو آن رندم که عصیان پیشه دیرم		بدستی جام و دستی شیشه دیرم		اگر تو بیگناهی رو ملک شو		من از حوا و آدم ریشه دیرم
بسر غیر ته سودائی ندیرم		بدل جز ته تمنائی ندیرم		خدا دونه که در بازار عشقت		بجز جان هیچ کالائی ندیرم
بغیر ته دگر یاری ندیرم		به اغیاری سر و کاری ندیرم		بدکان ته آن کاسد متاعم		که اصلا روی بازاری ندیرم
همه عالم پر از کرد چه سازم		چو مو دلها پر از درد چه سازم		بکشتم سنبلی دامان الوند		همواز طالعم زرد چه سازم
بدل درد غمت باقی هنوزم		کسی واقف نبو از درد و سوزم		نبو یک بلبل سوته به گلشن		به سوز مو نبو کافر به روزم
فلک بر هم زدی آخر اساسم		زدی بر خمرهٔ نیلی لباسم		اگر داری برات از قصد جانم		بکن آخر ازین دنیا اساسم
بشم واشم ازین عالم بدر شم		بشم از چین و ما چین دورتر شم		بشم از حاجیان حج بپرسم		که این دوری بسه یا دورتر شم
قدح بر گیرم و سیر گلان شم		بطرف سبزه و آب روان شم		دو سه جامی زنم با شادکامی		وایم مست و بسیرلالیان شم
خدایا واکیان شم واکیان شم		بدین بیخانمانی واکیان شم		همه از در برانند سوته آیم		ته که از در برانی واکیان شم
ز وصلت تا بکی فرد آیم و شم		جگر پر سوز و پر درد آیم و شم		بموگوئی که در کویم نیایی		مو تا کی با رخ زرد آیم و شم
سر کویت بتا چند آیم و شم		ز وصلت بی نوا چند آیم و شم		بکویت تا ببیند دیده رویت		نترسی از خدا چند آیم و شم
مو که مست از می انگور باشم		چرا از نازنینم دور باشم		مو که از آتشت گرمی نوینم		چرا از دود محنت کور باشم
به این بی آشنایی برکیاشم		به این بی خانمانی برکیاشم		همه گر مو برونند واته آیم		ته از در گر برونی برکیاشم
بیا یک شو منور کن اطاقم		مهل در محنت و درد فراقم		به طاق جفت ابروی تو سوگند		که همجفت غمم تا از تو طاقم
شبی نالم شبی شبگیر نالم		ز جور یار و چرخ پیر نالم		گهی همچون پلنگ تیر خورده		گهی چون شیر در زنجیر نالم
مو که آشفته حالم چون ننالم		شکسته پر و بالم چون ننالم		همه گویند فلانی چند نالی		تو آیی در خیالم چون ننالم
مو کز سوته دلانم چون ننالم		مو کز بی حاصلانم چون ننالم		بگل بلبل نشیند زار نالد		مو که دور از گلانم چون ننالم
دلم زار و حزینه چون ننالم		وجودم آتشینه چون ننالم		بمو واجن که طاهر چند نالی		چو مرگم در کمینه چون ننالم
وای ازین دل که نی هرگز بکامم		وای ازین دل که آزارد مدامم		وای ازین دل که چون مرغان وحشی		نچیده دانه اندازد بدامم
بیته بالین سیه مار به چشمم		روج روشن شو تار به چشمم		بیته ای نو گل باغ امیدم		گلستان سربسر خار به چشمم
بیته گلشن چو زندان بچشمم		گلستان آذرستان بچشمم		بیته آرام و عمر و زندگانی		همه خواب پریشان بچشمم
دلا از دست تنهایی بجانم		ز آه و نالهٔ خود در فغانم		شبان تار از درد جدایی		کند فریاد مغز استخوانم
قلم بتراشم از هر استخوانم		مرکب گیرم از خون رگانم		بگیرم کاغذی از پردهٔ دل		نویسم بهر یار مهربانم
مو آن دلدادهٔ بی خانمانم		مو آن محنت نصیب سخت جانم		مو آن سرگشته خارم در بیابان		که چون بادی وزد هر سو دوانم
به خنجر گر برآرند دیدگانم		در آتش گر بسوزند استخوانم		اگر بر ناخنانم نی بکوبند		نگیرم دل ز یار مهربانم
مو آن آزردهٔ بی خانمانم		مو آن محنت نصیب سخت جانم		مو آن سرگشته خارم در بیابون		که هر بادی وزد پیشش دوانم
فلک کی بشنود آه و فغانم		بهر گردش زند آتش بجانم		یک عمری بگذرانم با غم و درد		بکام دل نگردد آسمانم
کنون داری نظر گو واکیانم		ز جورت در گدازه استخوانم		بکه اندیشه‌ای بیداد پیشه		که آهم تیر بو ناله کمانم
تو خود گفتی که مو ملاح مانم		به آب دیدکان کشتی برانم		همی ترسم که کشتی غرق وابو		درین دریای بی پایان بمانم
مو آن رندم که پا از سر ندونم		سراپایی به جز دلبر ندونم		دلارامی کز او دل گیرد آرام		بغیر از ساقی کوثر ندونم
دلم دور است و احوالش ندونم		کسی خواهد که پیغامش رسونم		خداوندا ز مرگم مهلتی ده		که دیداری بدیدارش رسونم
سر کوه بلند چندان نشینم		که لاله سر بر آره مو بچینم		الاله بیوفا بی بیوفا بی		نگار بیوفا چون مو گزینم
خوشا روزی که دیدار ته وینم		گل و سنبل ز رخسار ته چینم		بیا بنشین که تا وینم شو و روز		جمالت ای نگار نازنینم
شبی خواهم که پیغمبر ببینم		دمی با ساقی کوثر نشینم		بگیرم در بغل قبر رضا را		در آن گلشن گل شادی بچینم
بوره روزی که دیدار ته وینم		گل و سنبل به دیدار تو چینم		بوره بنشین برم سالان و ماهان		که تا سیرت بوینم نازنینم
گلستان جای تو ای نازنیننم		مو در گلخن به خاکستر نشینم		چه در گلشن چه در گلخن چه صحرا		چو دیده واکرم جز ته نوینم
به صحرا بنگرم صحرا ته وینم		به دریا بنگرم دریا ته وینم		بهر جا بنگرم کوه و در و دشت		نشان روی زیبای ته وینم
خوش آنساعت که دیدار ته وینم		کمند عنبرین تار ته وینم		نوینه خرمی هرگز دل مو		مگر آن دم که رخسار ته وینم
الهی دشمنت را خسته وینم		به سینه اش خنجری تا دسته وینم		سر شو آیم احوالش بپرسم		سحر آیم مزارش بسته وینم
اگر جسمم بسوزی سوته خواهم		اگر چشمم بدوزی دوته خواهم		اگر باغم بری تا گل بچینم		گلی همرنگ و همبوی ته خواهم
بیا سوته دلان گردهم آئیم		سخنها واکریم غم وانمائیم		ترازو آوریم غمها بسنجیم		هر آن سوته تریم وزنین تر آئیم
نمیدانم که سرگردان چرایم		گهی نالان گهی گریان چرایم		همه دردی بدوران یافت درمان		ندانم مو که بیدرمان چرایم
ز حال خویشتن مو بیخبر بیم		ندونم در سفر یا در حضر بیم		فغان از دست تو ای بیمروت		همین ذونم که عمری دربدر بیم
بوره یکدم بنالیم و بسوجیم		از آنرویی که هر دو تیره روجیم		ته بلبل حاش لله مثل مو نی		نبو جز درد و غم یک عمر روجیم
عزیزا ما گرفتار دو دردیم		یکی عشق و دگر در دهر فردیم		نصیب کس مباد این غم که ما راست		جمالت یک نظر نادیده مردیم
بیا تا دست ازین عالم بداریم		بیا تا پای دل از گل برآریم		بیا تا بردباری پیشه سازیم		بیا تا تخم نیکوئی بکاریم
بوره کز دیده جیحونی بسازیم		بوره لیلی و مجنونی بسازیم		فریدون عزیزم رفتی از دست		بوره کز نو فریدونی بسازیم
بوره سوته دلان با ما بنالیم		زدست یار بی پروا بنالیم		بشیم با بلبل شیدا به گلشن		اگر بلبل نناله ما بنالیم
ته سر ورزان مو سودای ته ورزان		گریبان بلرزان وا ته لرزان		کفن در کردنم صحرای محشر		هران وینان احوال ته پرسان
برندم همچو یوسف گر بزندان		ویا نالم زغم چون مستمندان		اگر صد باغبان خصمی نماید		مدام آیم بگلزار تو خندان
دلم از دست ته نالانه نالان		اندرون دلم خون کشته پالان		هزاران قول با ما بیش کردی		همه قولان ته بالان بالان
گلی کشتم باین الوند دامان		آوش از دیده دادم صبح و شامان		چو روج آیو که بویش وا من آیو		برد بادش سر و سامان بسامان
خوشا آنان نه سر دارند نه سامان		نشینن هر دو پا پیچن به دامان		شو و روزان صبوری پیش گیرن		بیاد روی دلداران مدامان
بوره ای دل بوره باری بشیمان		مکه کاری کز آن گردی پشیمان		یه دو روزی بناکامی سرآریم		باشه روزی که گل چینیم بدامان
بوره منت بریم ما از کریمان		بکشیم دست از خوان لئیمان		کریمان دست در خوان کریمی		که بر خوانش نظر دارند کریمان
زدست مو کشیدی باز دامان		ز کردارت نبی یک جو پشیمان		روم آخر بدامانی زنم دست		که تا از وی رسد کارم بسامان
اگر مستان هستیم از ته ایمان		وگر بی پا و دستیم از ته ایمان		اگر گبریم و ترسا ور مسلمان		بهر ملت که هستیم از ته ایمان
ز یاد خود بیا پروا کریمان		ازو کو التجا وا که بریمان		کیه این تاب داره تا مو دارم		نداره تاب این سام نریمان
پشیمانم پشیمانم پشیمان		کاروانی بوینم تا بشیمان		کهن دنیا بهیچ کسی نمانده		به هرزه کوله باری میکشیمان
مو آن اسپید بازم سینه سوهان		چراگاه مو بی سر بشن کوهان		همه تیغی به سوهان میکرن تیز		مو آن تیغم که یزدان کرده سوهان
دلم تنگه ندانم صبر کردن		زدلتنگی بوم راضی بمردن		ز شرم روی ته مو در حجابم		ندانم عرض حالم واته کردن
الهی سوز عشقت بیشتر کن		دل ریشم ز دردت ریشتر کن		ازین غم گر دمی فارغ نشینم		بجانم صد هزاران نیشتر کن
آنکه بی خان و بی مانه منم من		آنکه بر گشته سامانه منم من		آنکه شادمان به انده میکره روز		آنکه روزش چو شامانه منم و من
اگر دستم رسد بر چرخ گردون		از او پرسم که این چین است و آن چون		یکی را میدهی صد ناز و نعمت		یکی را نان جو آلوده در خون
دلا چونی دلا چونی دلا چون		همه خونی همه خونی همه خون		ز بهر لیلی سیمین عذاری		چو مجنونی چو مجنونی چو مجنون
بعالم کس مبادا چون من آئین		مو آئین کس مبو در دین و آئین		هر آنکو حال موش باور نمیبو		مو آئین بی مو آئین بی مو آئین
بیا جانا دل پردرد مو بین		سرشک سرخ و روی زرد مو بین		غم مهجوری و درد صبوری		همه برجان غم پرورد مو بین
بیته یک شو دلم بی غم نمی‌بو		که آن دلبر دمی همدم نمی‌بو		هزاران رحمت حق باد بر غم		زمانی از دل ما کم نمی بو
وای از روزی که قاضیمان خدا بو		سر پل صراطم ماجرا بو		بنوبت بگذرند پیر و جوانان		وای از آندم که نوبت زان ما بو
دلی دیرم که بهبودش نمی‌بو		سخنها میکرم سودش نمی‌بو		ببادش میدهم نش میبرد باد		در آتش می‌نهم دودش نمی‌بو
سری دارم که سامانش نمیبو		غمی دارم که پایانش نمیبو		اگر باور نداری سوی من آی		بوین دردی که درمانش نمیبو
دلی دیرم دمی بیغم نمی‌بو		غمی دیرم که هرگز کم نمی‌بو		خطی دیرم مو از خوبان عالم		که یار بیوفا همدم نمی‌بو
بوره جانا که جانانم تویی تو		بوره یارا که سلطانم تویی تو		ته دونی خود که مو جز تو ندونم		بوره بوره که ایمانم تویی تو
به والله که جانانم تویی تو		بسلطان عرب جانم تویی تو		نمیدونم که چونم یا که چندم		همی دونم که درمانم تویی تو
شبی دیرم زهجرت تار تارو		گرفته ظلمتش لیل و نهارو		خداوندا دلم را روشنی ده		که تا وینم جمال هشت و چارو
نصیب کس مبو درد دل مو		که بسیاره غم بی‌حاصل مو		کسی بو از غم و دردم خبردار		که دارد مشکلی چون مشکل مو
نیا مطلق بکارم این دل مو		بجز خونابه اش نه حاصل مو		داره در موسم گل جوش سودا		چه پروایی کره اینجا دل مو
بهارم بی خزان ای گلبن مو		چه غم کنده ببو بیخ و بن مو		برس ای سوته دل یکدم به دردم		ته ای امروز دل تازه کن مو
امان از اختر شوریدهٔ مو		فغان از بخت برگردیدهٔ مو		فلک از کینه ورزی کی گذاره		رود خون از دل غمدیدهٔ مو
نوای ناله غم اندوته دونو		عیار قلب خالص بوته دونو		بوره سوته دلان واهم بنالیم		که قدر سوته دل دلسوته دونو
مکن کاری که پا بر سنگت آیو		جهان با این فراخی تنگت آیو		چو فردا نامه خوانان نامه خونند		تو وینی نامهٔ خود ننگت آیو
بی ته اشکم ز مژگان تر آیو		بی ته نخل امیدم نی بر آیو		بی ته در کنج تنهائی شب و روز		نشینم تا که عمرم بر سر آیو
شبی کان نازنینم در بر آیو		گذشته عمرم از نو بر سر آیو		همه شو دیدهٔ مو تا سحرگاه		بره باشد که یارم از در آیو
بدل چون یادم از بوم و بر آیو		سر شگم بیخود از چشم تر آیو		از آن ترسم من بر گشته دوران		که عمرم در غریبی بر سر آیو
خوش آن ساعت که یار از در آیو		شو هجران و روز غم سر آیو		زدل بیرون کنم جانرا بصد شوق		همی واجم که جایش دلبر آیو
غم عشق تو کی بر هر سر آیو		همائی کی به هر بوم و بر آیو		زعشقت سرفرازان کامیابند		که خور اول به کهساران بر آیو
بی ته هر شو سرم بر بالش آیو		چو نی از استخوانم نالش آیو		شب هجران بجای اشک چشمم		ز مژگان پاره‌های آتش آیو
نسیمی کز بن آن کاکل آیو		مرا خوشتر ز بوی سنبل آیو		چو شو گیرم خیالش را در آغوش		سحر از بسترم بوی گل آیو
سحرگان که بلبل بر گل آیو		بدامان اشک چشمم گل گل آیو		روم در پای گل افغان کنم سر		که هر سوته دلی در غلغل آیو
صدای چاوشان مردن آیو		بگوش آوازهٔ جان کندن آیو		رفیقان میروند نوبت به نوبت		وای آن ساعت که نوبت وامن آیو
بیته گلشن به چشمم گلخن آیو		واته گلخن به چشمم گلشن آیو		گلم ته گلبنم ته گلشنم ته		که واته مرده را جان بر تن آیو
عزیزا مردی از نامرد نایو		فغان و ناله از بیدرد نایو		حقیقت بشنو از پور فریدون		که شعله از تنور سرد نایو
کجا بی جای ته ای بر همه شاه		که مو آیم بدانجا از همه راه		همه جا جای ته مو کور باطن		غلط گفتم غلط استغفرالله
غم عشقت ز گنج رایگان به		وصال تو ز عمر جاودان به		کفی از خاک کویت در حقیقت		خدا دونه که از ملک جهان به
غم و درد دل مو بی حسابه		خدا دونه دل از هجرت کبابه		بنازم دست و بازوی ته صیاد		بکش مرغ دلم بالله ثوابه
مو را درد دلم خو کرده واته		ندونی درد دل ای بیوفا ته		بوره مو سوته دل واته سپارم		ته ذونی با دل و دل ذونه با ته
دل مو دایم اندر ماتم ته		بدل پیوسته بی‌درد و غم ته		چه پرسی که چرا قدت ببوخم		خم قدم از آن پیچ و خم ته
بدنیا مو نوینم کام بی ته		بدس هرگز نگیرم جام بی ته		بلرزم روز و شو چون بید مجنون		ندارم یک نفس آرام بی ته
دو چشمم را ته خون پالا کنی ته		کلاه عقلم از سر وا کنی ته		اگر لیلی بپرسه حال مجنون		نظر او را سوی صحرا کنی ته
دلی دیرم چو مرغ پا شکسته		چو کشتی بر لب دریا نشسته		تو گویی طاهرا چون تار بنواز		صدا چون میدهد تار گسسته
قضا پیوسته در گوشم بواجه		که این درد دل تو بی علاجه		اگر گوهر به آبی خواهون نداری		همین این جون تو که بی رواجه
دلت ای سنگدل بر ما نسوجه		عجب نبود اگر خارا نسوجه		بسوجم تا بسوجانم دلت را		در آذر چوب تر تنها نسوجه
دلم از دست خوبان گیج و ویجه		مژه بر هم زنم خونابه ریجه		دل عاشق مثال چوب‌تر بی		سری سوجه سری خونابه ریجه
نذونم لوت و عریانم که کرده		خودم جلاد و بیجونم که کرده		بده خنجر که تا سینه کنم چاک		ببینم عشق بر جونم چه کرده
سرم چون گوی در میدان بگرده		دلم از عهد و پیمان بر نگرده		اگر دوران به نااهلان بمانه		نشینم تا که این دوران بگرده
شدستم پیرو برنائی نمانده		بتن توش و توانائی نمانده		بمو واجی برو آلالهٔ چین		چرا چینم که بینائی نمانده
مرا عشقت ز جان آذر برآره		زپیکر مشت خاکستر برآره		نهال مهرت از دل گر ببرند		هزاران شاخه دیگر برآره
عزیزان موسم جوش بهاره		چمن پر سبزه صحرا لاله زاره		دمی فرصت غنیمت دان درین فصل		که دنیای دنی بی اعتباره
غمم بیحد و دردم بی شماره		فغان کاین درد مو درمان نداره		خداوندا ندونه ناصح مو		که فریاد دلم بی‌اختیاره
دل مو بیتو زار و بی قراره		بجز آزار مو کاری نداره		زند دستان بسر چون طفل بدخو		بدرد هجرت اینش روزگاره
مو را ای دلبر مو با ته کاره		وگرنه در جهان بسیار یاره		کجا پروای چون مو سوته دیری		چو مو بلبل به گلزارت هزاره
زغم جان در تنم در گیر و داره		سرم در رهن تیغ آبداره		ندارم اختیاری از چه جوشش		دل مو تاب این سودا نداره
سرم بالین تنم بستر نداره		دلم جز شوق ته در سر نداره		نهد دور از ته هر کس سر ببالین		الهی سر ز بالین بر نداره
سر سرگشته‌ام سامان نداره		دل خون گشته‌ام درمان نداره		به کافر مذهبی دل بسته دیرم		که در هر مذهبی ایمان نداره
هر آن دلبر که چشم مست دیره		هزاران دل چو ما پا بست دیره		میان عاشقان آن ماه سیما		چو شعر مو بلند و پست دیره
دلم میل گل باغ ته دیره		درون سینه‌ام داغ ته دیره		بشم آلاله زاران لاله چینم		وینم آلاله هم داغ ته دیره
دلم میل گل روی ته دیره		سرم سودای گیسوی ته دیره		اگر چشمم بماه نو کره میل		نظر بر طاق ابروی ته دیره
سرم سودای گیسوی ته دیره		دلم میل گل روی ته دیره		اگر چشمم بماه نو کره میل		نظر بر طاق ابروی ته دیره
غمت در سینهٔ مو خانه دیره		چو جغدی جای در ویرانه دیره		فلک هم در دل تنگم نهد باز		هر آن انده که در انبانه دیره
مو که یارم سر یاری ندیره		مو که دردم سبکباری ندیره		همه واجن که یارت خواب نازه		چه خوابست اینکه بیداری ندیره
سحرگاهان که اشکم لاوه گیره		زآهم هفت چرخ آلاوه گیره		چنان از دیده ریزم اشک خونین		که گیتی سر بسر سیلابه گیره
دل مو غیرته دلبر نگیره		بجای جوهری جوهر نگیره		دل مو سوته و مهر ته آذر		نبی ناسوته آذر در نگیره
دل ارمهرت نورزه بر چه ارزه		گل است آندل که مهر تو نورزه		گریبانی که از عشقت شود چاک		بیک عالم گریبان وابیرزه
درخت غم بجانم کرده ریشه		بدرگاه خدا نالم همیشه		رفیقان قدر یکدیگر بدانید		اجل سنگست و آدم مثل شیشه
هزاران دل بغارت برده ویشه		هزارانت دگر خون کرده ویشه		هزاران داغ ریش ار ویشم اشمرد		هنو نشمرده از اشمرده ویشه
پریشان سنبلان پرتاب مکه		خمارین نرگسان پرخواب مکه		براینی ته که دل از مابرینی		برینه روزگار اشتاب مکه
به والله و به بالله و به تالله		قسم بر آیهٔ نصر من الله		که دست از دامنت من بر ندارم		اگر کشته شوم الحکم لله
درین بوم و برانم پرورش نه		شوانم جا و روزانم خورش نه		سری دیرم که مغزی اندرو نه		تنی دیرم که پروای سرش نه
دلی همچون دل نالان مو نه		غمی همچون غم هجران مو نه		اگر دریا اگر ابر بهاران		حریف دیدهٔ گریان مو نه
چو مو یک سوته دل پروانه‌ای نه		بعالم همچو مو دیوانه‌ای نه		همه مارون و مورون لانه دیرن		من دیوانه را ویرانه‌ایی نه
بدنیا مثل مو دل سوته‌ای نه		بدرد سوز غم اندوته‌ای نه		چسان بندم ره سیل دو دیده		که این زخم دلم لو سوته‌ای نه
به کس درد دل مو واتنی نه		که سنگ از آسمون انداتنی نه		بمو واجن که ترک یار خود که		کسیس یارم که ترکش واتنی نه
سحرگاهان فغان بلبلانه		بیاد روی پر نور گلانه		ز آه مو فلک آخر خدرکه		اثر در نالهٔ سوته دلانه
نوای ناله غم اندوته ذونه		عیار قلب و خالص بوته ذونه		بیا سوته دلان با هم بنالیم		که قدر سوته دل دل سوته ذونه
دلم از دست تو دایم غمینه		ببالین خشتی و بستر زمینه		همین جرمم که مو ته دوست دیرم		که هر کت دوست دیره حالش اینه
چه باغ است اینکه دارش آذرینه		چه دشت است اینکه خونخوارش زمینه		مگر بوم و بر سنگین دلان است		مگر صحرای عشق نازنینه
اگر شاهین بچرخ هشتمینه		کند فریاد مرگ اندر کمینه		اگر صد سال در دنیا بمانی		در آخر منزلت زیر زمینه
دیم یک عندلیب خوشنوائی		که می‌نالید وقت صبحگاهی		بشاخ گلبنی با گل همی گفت		که یارا بی وفایی بی وفائی
فلک در قصد آزارم چرائی		گلم گر نیستی خارم چرائی		ته که باری ز دوشم بر نداری		میان بار سربارم چرایی
سر راهت نشینم تا بیایی		در شادی بروی ما گشایی		شود روزی بروز مو نشینی		که تا وینی چه سخت بیوفائی
تو آری روز روشن را شب از پی		شده کون و مکان از قدرتت حی		حقیقت بشنو از طاهر که گردید		بیک کن خلقت هر دو جهان طی
ته کت نازنده چشمان سرمه سائی		ته کت زیبنده بالا دلربایی		ته کت مشکین دو گیسو در قفائی		بمو واجی که سرگردان چرائی
عزیزان از غم و درد جدایی		به چشمانم نمانده روشنائی		بدرد غربت و هجرم گرفتار		نه یار و همدمی نه آشنائی
به هر شام و سحر گریم بکوئی		که جاری سازم از هر دیده جوئی		مو آن بی طالعم در باغ عالم		که گل کارم بجایش خار روئی
ز کشت خاطرم جز غم نروئی		ز باغم جز گل ماتم نروئی		ز صحرای دل بیحاصل مو		گیاه ناامیدی هم نروئی
الهی دل بلا بی دل بلا بی		گنه چشمان کره دل مبتلا بی		اگر چشمان نکردی دیده بانی		چه داند دل که خوبان در کجابی
غم عالم نصیب جان ما بی		بدور ما فراغت کیمیا بی		رسد آخر بدرمان درد هرکس		دل ما بی که دردش بیدوا بی
وای آن روزی که قاضی مان خدا بی		به میزان و صراطم ماجرا بی		بنوبت میروند پیر و جوانان		وای آنساعت که نوبت زان ما بی
صفا هونم صفا هونم چه جابی		که هر یاری گرفتم بیوفا بی		بشم یکسر بتازم تا به شیراز		که در هر منزلی صد آشنا بی
عاشق آن به که دایم در بلا بی		ایوب آسا به کرمان مبتلا بی		حسن آسا بدستش کاسهٔ زهر		حسین آسا بدشت کربلا بی
بدام دلبری دل مبتلا بی		که هجرانش بلا وصلش بلا بی		درین ویرانه دل جز خون ندیدم		نه دل گویی که دشت کربلا بی
جهان بی‌وفا زندان ما بی		گل غم قسمت دامان ما بی		غم یعقوب و محنت‌های ایوب		همه گویا نصیب جان ما بی
بسوی باغ و بستان لاله وابی		همه موها مثال ژاله وا بی		وگر سوی خراسان کاروان را		رهانم مو سوی بنگاله وا بی
زمشک‌تر سیه‌تر سنبلت بی		هزاران دل اسیر کاکلت بی		زآه و ناله تاثیری ندیدم		زخارا سخت‌تر گویا دلت بی
بدریای غمت دل غوطه‌ور بی		مرا داغ فراقت بر جگر بی		ز مژگان خدنگت خورده‌ام تیر		که هر دم سوج دل زان بیشتر بی
مدامم دل براه و دیده تر بی		شراب عیشم از خون جگر بی		ببویت زندگی یابم پس از مرگ		ترا گر بر سر خاکم گذر بی
ز آهم هفت گردون پر شرر بی		زمژگانم روان خون جگر بی		ته که هرگز دلت از غم نسوجه		کجا از سوته دیلانت خبر بی
خوشا آندل که از خود بیخبر بی		ندونه در سفر یا در حضر بی		بکوه و دشت و صحرا همچو مجنون		پی لیلی دوان با چشم تر بی
شبم از روز و روز از شو بتر بی		دل آشفته‌ام زیر و زبر بی		شو و روز از فراقت نالهٔ مو		چو آه سوته جانان پر شرر بی
چه خوش بی‌مهربانی هر دو سر بی		که یکسر مهربانی دردسر بی		اگر مجنون دل شوریده‌ای داشت		دل لیلی از آن شوریده تر بی
مدامم دل پر از خون جگر بی		چو شمع آتش بجان و دیده تر بی		نشینم بر سر راهت شو و روز		که تا روزی ترا بر مو گذر بی
دل از دست غمت زیر و زبر بی		بچشمان اشکم از خون جگر بی		هران یاری چو مو پرناز دیره		دلش پر غصه جانش پر شرر بی
هر آن باغی که نخلش سر بدر بی		مدامش باغبون خونین جگر بی		بباید کندنش از بیخ و از بن		اگر بارش همه لعل و گهر بی
شوم از شام یلدا تیره‌تر بی		درد دلم ز بودردا بتر بی		همه دردا رسن آخر بدرمون		درمان درد ما خود بی اثر بی
دل تو کی ز حالم با خبر بی		کجا رحمت باین خونین جگر بی		تو که خونین جگر هرگز نبودی		کی از خونین جگرها با خبر بی
خوشا آندل که از غم بهره‌ور بی		بر آندل وای کز غم بی‌خبر بی		ته که هرگز نسوته دیلت از غم		کجا از سوته دیلانت خبر بی
هر آنکس مال و جاهش بیشتر بی		دلش از درد دنیا ریشتر بی		اگر بر سر نهی چون خسروان تاج		به شیرین جانت آخر نیشتر بی
هر آنکس با تو قربش بیشتر بی		دلش از درد هجران ریشتر بی		اگر یکبار چشمانت بوینم		بجانم صد هزاران نیشتر بی
خور آئین چهره‌ات افروته‌تر بی		بجانم تیر عشقت دوته‌تر بی		چرا خال رخت دونی سیاهه		هر آن نزدیک خور بی سوته‌تر بی
زخور این چهره‌ات افروته‌تر بی		تیر عشقت بجانم روته‌تر بی		مرا اختر بود خال سیاهت		ز مو یارا که اختر سوته‌تر بی
چه خوش بی وصلت ای مه امشبک بی		مرا وصل تو آرام دلک بی		زمهرت ای مه شیرین چالاک		مدامم دست حسرت بر سرک بی
دلا راهت پر از خار و خسک بی		گذرگاه تو بر اوج فلک بی		شب تار و بیابان دور منزل		خوشا آنکس که بارش کمترک بی
شب تار و بیابان پرورک بی		در این ره روشنایی کمترک بی		گر از دستت برآید پوست از تن		بیفکن تا که بارت کمترک بی
دلا راه تو پر خار و خسک بی		درین ره روشنایی کمترک بی		گر از دستت بر آید پوست از تن		بیفکن تا که بارت کمترک بی
زشورانگیزی چرخ و فلک بی		که دایم چشم بختم پر نمک بی		دمادم دود آهم تا سما بی		پیاپی سیل اشکم تا سمک بی
دلم بلبل صفت حیران گل بی		درونم چون درخت پی بگل بی		خونابه بار دیرم ارغوان وار		درخت نهله بارش خون دل بی
قدم دایم ز بار غصه خم بی		چو مو محنت کشی در دهر کم بی		مو هرگز از غم آزادی ندیرم		دل بی طالع مو کوه غم بی
قدم دایم زبار غصه خم بی		چو مو خونین دلی در دهر کم بی		زغم یکدم مو آزادی ندیرم		دل بیچارهٔ مو کوه غم بی
به لامردم مکان دلبرم بی		سخنهای خوشش تاج سرم بی		اگر شاهم ببخشد ملک شیراز		همان بهتر که دلبر در برم بی
نپنداری که زندان خوشترم بی		سرم بو گوی میدان خوشترم بی		چو گلخن تار و تاریکه به چشمم		گلستان بی ته زندان خوشترم بی
گر آن نامهربانم مهربان بی		چرا از دیدگانم خون روان بی		اگر دلبر بمو دلدار می‌بو		چرا در تن مرا نه دل نه جان بی
دلم از سوز عشق آتش بجان بی		بکامم زهر از آن شکر دهان بی		همان دستان که با ته بی بگردن		کنونم چون مگس بر سر زنان بی
جهان خوان و خلایق میهمان بی		گل امروز مو فردا خزان بی		سیه چالی که نامش را نهند گور		بما واجن که اینت خانمان بی
خدایی که مکانش لامکان بی		صفابخش جمال گلرخان بی		پدید آرندهٔ روز و شب و خلق		که بر هر بنده او روزی رسان بی
هزاران لاله و گل در جهان بی		همه زیبا به چشم دیگران بی		آلالهٔ مو به زیبایی درین باغ		سرافراز همه آلالیان بی
ز بیداد فلک یارون امان بی		امان جستن روز آخرزمان بی		اگر پاره کرم یخه بجا بو		که وامو آسمان پرسرگران بی
سخن از هر چه واجم واتشان بی		حدیث از بیش و از کم واتشان بی		بدریا گر روم گوهر بر آرم		هر آن گوهر که وینم واتشان بی
خوشا آنانکه الله یارشان بی		بحمد و قل هو الله کارشان بی		خوشا آنانکه دایم در نمازند		بهشت جاودان بازارشان بی
چه واجم هر چه واجم واته‌شان بی		سخن از بیش و از کم واته‌شان بی		بدریا مو شدم گوهر برآرم		هر آن گوهر که دیدم واته‌شان بی
سیه بختم که بختم واژگون بی		سیه روجم که روجم سرنگون بی		شدم آوارهٔ کوی محبت		زدست دل که یارب غرق خون بی
من آن شمعم که اشکم آتشین بی		که هر سوته دلی حالش همین بی		همه شب گریم و نالم همه روز		بیته شامم چنان روزم چنین بی
زدست عشق هر شو حالم این بی		سریرم خشت و بالینم زمین بی		خوشم این بی که موته دوست دیرم		هر آن ته دوست داره حالش این بی
دو چشمانت پیالهٔ پر ز می بی		خراج ابروانت ملک ری بی		همی وعده کری امروز و فردا		نمیدانم که فردای تو کی بی
گلان فصل بهاران هفته‌ای بی		زمان وصل یاران هفته‌ای بی		غنیمت دان وصال لاله رویان		که گل در لاله زاران هفته‌ای بی
الاله کوهساران هفته ای بی		بنفشه جو کناران هفته‌ای بی		منادی میکره شهرو به شهرو		وفای گلعذاران هفته‌ای بی
بهار آیو به هر شاخی گلی بی		بهر لاله هزاران بلبلی بی		بهر مرزی نیارم پا نهادن		مبو کز مو بتر سوز دلی بی
همه دل ز آتش غم سوتنی بی		بهرجان سوز هجر افروتنی بی		که از دست اجل بر تن قبائی		اگر شاه و گدائی دوتنی بی
بدنیای دنی کی ماندنی بی		که دامان بر جهان افشاندنی بی		همی لا تقنطوا خوانی عزیزا		دلا یا ویلنا هم خواندنی بی
یقینم حاصله که هرزه گردی		ازین گردش که داری برنگردی		بروی مو ببستی هر رهی را		بدین عادت که داری کی ته مردی
مو را نه فکر سودایی نه سودی		نه در دل فکر بهبودی نه بودی		نخواهم جو کنار و چشمه سارون		که هر چشمم هزارون زنده رودی
اگر دردم یکی بودی چه بودی		وگر غم اندکی بودی چه بودی		به بالینم طبیبی یا حبیبی		ازین هر دو یکی بودی چه بودی
از آن روزیکه ما را آفریدی		بغیر از معصیت چیزی ندیدی		خداوندا بحق هشت و چارت		ز ما بگذر شتر دیدی ندیدی
بمو واجی چرا ته بیقراری		چو گل پروردهٔ باد بهاری		چرا گردی بکوه و دشت و صحرا		بجان او ندارم اختیاری
همه روزم فغان و بیقراری		شوان بیداری و فریاد و زاری		بمو سوجه دل هر دور و نزدیک		ته از سنگین دلی پروا نداری
خدایا دل ز مو بستان بزاری		نمی‌آید ز مو بیمار داری		نمیدونم لب لعلش به خونم		چرا تشنه است با این آبداری
مرا دیوانه و شیدا ته دیری		مرا سرگشته و رسوا ته دیری		نمیدونم دلم دارد کجا جای		همیدونم که دردی جا ته دیری
نگارینا دل و جانم ته دیری		همه پیدا و پنهانم ته دیری		نمیدانم که این درد از که دیرم		همیدانم که درمانم ته دیری
مسلسل زلف بر رخ ریته دیری		گل و سنبل بهم آمیته دیری		پریشان چون کری زلف دو تا را		بهر تاری دلی آویته دیری
برویت از حیا خوی ریته دیری		دو ابرویت بناز آمیته دیری		به سحر دیده در چاه زنخدان		بسی هاروت دل آویته دیری
سمن زلفا بری چون لاله دیری		ز نرگس ناز در دنباله دیری		از آن رو سه بمهرم بر نیاری		که در سرناز چندین ساله دیری
غم اندر سینهٔ مو خانه دیری		چو ویرانه که بوم آشانه دیری		فلک اندر دل مسکین مو نه		ازین غم هرچه در انبانه دیری
کشیمان ار بزاری از که ترسی		برانی گر بخواری از که ترسی		مو با این نیمه دل از کس نترسم		دو عالم دل ته داری از که ترسی
کشم آهی که گردون پر شرر شی		دل دیوانه‌ام دیوانه‌تر شی		بترس از برق آه سوته دیلان		که آه سوته دیلان کارگر شی
دل دیوانه‌ام دیوانه‌تر شی		خرابه خانه‌ام ویرانه‌تر شی		کشم آهی که گردون را بسوجم		که آه سوته دیلان کارگر شی
الهی ای فلک چون مو زبون شی		دلت همچون دل مو غرق خون شی		اگر یک لحظه ام بی غم بوینی		یقین دانم کزین غم سرنگون شی
دل بی عشق را افسردن اولی		هر که دردی نداره مردن اولی		تنی که نیست ثابت در ره عشق		ذره ذره به آتش سوتن اولی
در اشکم بدامان ریته اولی		خون دلم ز چشمان ریته اولی		بکس حرفی ز جورت وانواجم		که حرف جور پنهان ریته اولی
دل ار عشقت نداره مرده اولی		روان بی درد عشق افسرده اولی		سحر بلبل زند در گلشن آواز		که گل بی عشق حق پژمرده اولی
اگر دل دلبری دلبر کدامی		وگر دلبر دلی دل را چه نامی		دل و دلبر بهم آمیته وینم		ندانم دل که و دلبر کدامی
کسیکه ره بفریادم برد نی		خبر بر سرو آزادم برد نی		همه خوبان عالم جمع گردند		کسیکه یادت از یادم برد نی
شبی ناید ز اشکم دیده تر نی		سرشکم جاری از خون جگر نی		شو و روجم رود با نالهٔ زار		ته را از حال زار مو خبر نی
دل شاد از دل زارش خبر نی		تن سالم زبیمارش خبر نی		نه تقصیره که این رسم قدیمه		که آزاد از گرفتارش خبر نی
ته که دور از منی دل در برم نی		هوایی غیر وصلت در سرم نی		بجانت دلبرا کز هر دو عالم		تمنای دگر جز دلبرم نی
دلی چون مو بغم اندوته ای نی		زری چون جان مو در بوته‌ای نی		بجز شمعم ببالین همدمی نه		که یار سوته دل جز سوته‌ای نی
زدل مهر تو ای مه رفتنی نی		غم عشقت بهر کس گفتنی نی		ولیکن شعله مهر و محبت		میان مردمان بنهفتنی نی
مو آن باز سفیدم همدانی		لانه در کوه دارم سایبانی		به بال خود پرم کوهان به کوهان		به چنگ خود کرم نخجیر بانی
گرم خوانی ورم رانی ته دانی		گرم درتش بسوزانی ته دانی		ورم بر سر زنی الوند و میمند		همی واجم خدا جانی ته دانی
هر آن کالوند دامان مو نشانی		دامان از هر دو عالم در کشانی		اشک خونین پاشم از راه الوند		تا که دلبر بپایش برفشانی
بیته یکدم دلم خرم نمانی		اگر رویت بوینم غم نمانی		اگر درد دلم قسمت نمایند		دلی بی غم درین عالم نمانی
من دل سوته را لایق ندونی		که در دیوان عشاقت بخونی		هزارون بارم از خونی ببو کم		ز تو زیرا که بحر بیکرونی
بمیرم تا ته چشم‌تر نبینی		شرار آه پر آذر نبینی		چنانم آتش عشقت بسوجه		که از مو مشت خاکستر نبینی
به قبرستان گذر کردم صباحی		شنیدم ناله و افغان و آهی		شنیدم کله‌ای با خاک می‌گفت		که این دنیا نمی‌ارزد بکاهی
بنادانی گرفتم کوره راهی		ندانستم که می‌افتم بچاهی		بدل گفتم رفیقی تا به منزل		ندانستم رفیق نیمه راهی
ته که خورشید اوج دلربایی		چنین بیرحم و سنگین دل چرایی		به اول آنهمه مهر و محبت		به آخر راه و رسم بی وفایی
نگار تازه خیز ما کجایی		بچشمان سرمه ریز ما کجایی		نفس بر سینهٔ طاهر رسیده		دم رفتن عزیز ما کجایی
ته که نوشم نه‌ای نیشم چرایی		ته که یارم نه‌ای پیشم چرایی		ته که مرهم نه‌ای بر داغ ریشم		نمک پاش دل ریشم چرایی
ز دل بیرون نبجتم ناله نایی		ز مژگان تر مو ژاله نایی		شوی نایه که مو خوابت بوینم		به بخت مو به چشم لاله نایی
عزیزون از غم و درد جدایی		به چشمونم نمانده روشنایی		گرفتارم بدام غربت و درد		نه یار و همدمی نه آشنائیی
پی مرگ نکویان گل نرویی		دگر رویی نه رنگش بی نه بویی		ز خود رو هیچ حاصل برنخیزد		بجز بدنامی و بی‌آبرویی
مو احوالم خرابه گر تو جویی		جگر بندم کبابه گر تو جویی		ته که رفتی و یار نو گرفتی		قیامت هم حسابه گر تو جویی
به جز این مو ندارم آرزویی		که باشد همدم مو لاله‌رویی		اگر درد دلم واجم به کوهان		دگر در کوهساران گل نرویی
تبارک الله ازین پادشاه وش صنمی		که مردمش ز بت خود عزیزتر دانند		کنند جای دگر بندگی ولی او را		به صدق دل همه جا پادشاه خود خوانند
سخن درست بگویم اگرچه میترسم		که آتش از دهنم سر برآرد از اعراض		به غیر عهد نهان نیستی ازو دیدم		که بر محبت ما بی‌دریغ زد مقراض
منم شکسته نهال ریاض عشق و گلی		ز دهر می‌کند امسال غالبا بی‌خم		به زخم ناوک او چون شوم شهید کنید		شهید ناوک شاطر جلال تاریخم
نواب کز و نیم مه و سال جدا		این عیدم از آن قبلهٔ آمال جدا		امروز که طوف کعبه فرض است و ضرور		من مانده‌ام از کعبهٔ اقبال جدا
ای کرده قدوم تو سرافراز مرا		وز یک جهتان ساختهٔ ممتاز مرا		از خاک مذلتم چو برداشته‌ای		یک باره نگهدار و مینداز مرا
ای نورده آیینهٔ احساس مرا		لطف تو کلید قفل وسواس مرا		نام تو خدا کرده چو فرهاد تو نیز		بردار ز پیش کوه افلاس مرا
گفتند ز حادثات این دیر خراب		بر بستر درد رفته پای تو به خواب		دست الم تو را خدا برتابد		تا پای سلامتت درآید به رکاب
بنیاد دو بینی چو شد از عشق خراب		وان چشم دو بین که بود هم رفت به خواب		دادیم هزار بوسه بر یک سده		کردیم هزار سجده در یک محراب
آن شوخ که تکیه‌گاه او چشم ترست		بازوی شهان چو بالشش زیر سرت		از بس که اساس بستر او عالیست		چادر شب بسترش سپهر گرست
روزی که دلم خیال ابروی تو بست		وز ناز به من نمودی آن نرگس مست		تیری ز کمان خانه ابروی تو جست		در سینهٔ من تا پروسوفار نشست
ای قصر بلند آسمان پیش تو پست		خلقت همهٔ زیردست از روز الست		بر تافته روزگار دستم به جفا		دریاب و گرنه میرود کار ز دست
آصف که مهین سواد اقلیم بقاست		وز آصفیش سلطنت ایمن ز فناست		تا عارضه در خانهٔ دو روزش ننشاند		معلوم نشد که سلطنت از که به پاست
طراح که طرح این بنا ریخته است		انواع صنایع بهم آمیخته است		دهقانی باغ سحر پنداری از اوست		کز آب نهال‌ها برانگیخته است
این آب که خضر ازو بقا خواسته است		وز غیرتش آب زندگی کاسته است		از قوت فواره نگشتست بلند		کز جای ز تعظیم تو برخاسته است
خانی که سپهرش به سجود آمده است		مه بر درش از چرخ کبود آمده است		در سایهٔ آفتاب عیسی نسبی است		کز چرخ چهارمین فرود آمده است
آن طره چو دارم من بدنام ز دست		سررشتهٔ دین رفت به ناکام ز دست		تاتاری از آن سلسله در دستم بود		یک باره به داده بودم اسلام ز دست
این عید حضور خان چو ملک افروزست		عید که و مه مبارک و فیروزست		کاشان به خود ار بنازد امروز بجاست		چون عید بزرگ کاشیان امروزست
سلاخ که آدمی کشی شیوهٔ اوست		چون ریزش خون دوست می‌دارد دوست		گر سر ببرد مرا نه پیچم گردن		ور پوست کند مرا نگنجم در پوست
اسلام که صید اهل ایمان فن اوست		دام دل و دین طرز نگه کردن اوست		خون دل عاشقان که صید حرمند		در گردن آهوان صید افکن اوست
این حوض که دل هلاک نظارهٔ اوست		صد آیهٔ فیض بیش دربارهٔ اوست		در دعوی اعجاز زبانیست بلیغ		آبی که زبانه کش ز فوارهٔ اوست
گردون که به امر کن فکان چاکرتست		فرمانده از آنست که فرمانبر توست		در سایه محال نیست خورشید که تو		خورشیدی و سایهٔ خدا بر سر توست
آن فتنه که در سربلند افسرتوست		ریزنده خونها ز سر خنجر توست		در سرداری که عالمی را بکشی		قربان سرت شوم چها در سر توست
سلطان جهان که ماه تا ماهی ازوست		وین زینت و زیب چرخ خرگاهی ازوست		در روضهٔ سلطنت چو نخلست قدش		کارایش تشریف شهنشاهی ازوست
چیزی که به گل داده خدا زیبائیست		وان نیز که داده سرور ار عنائیست		اما به تو آن چه داده از پا تا سر		اسباب یگانگی و بی‌همتائیست
ای گشته وثاق کمترین مولایت		پرنور ز نعلین فلک فرسایت		پا اندازی به رنگ رخسارهٔ تو		آورده ز خجلت که کشد در پایت
خسرومنشی که دور خواندش فرهاد		در واقعه دیدم که به من اسبی داد		این واقعه را معبران می‌گویند		تعبیر مراد است مرادست مراد
فرهاد ز کوه کندن بی‌بنیاد		آوازهٔ شهرتش در افاق افتاد		این نادرهٔ فرهاد اگر کوه نکند		صد کوه طلا به منعم و مفلس داد
خورشید سپهر سر بلندی بهزاد		کز مادر دهر از همه عالم زیر سرت		گفتند که بر بستر ضعف است ملول		بهر شعفش به دلف بشین باد آن ضاد
آزار تو دور از تن زیبای تو باد		بهبود تو خاطر اعدای تو باد		تا درد ز پای تو شود بر چیده		هر سر که بود فتاده در پای تو باد
بی‌تحفه نبرد اگرچه زین خسته نهاد		پیغام رسان رقعه به ان بحر و داد		چشمی به سواد رقعه بنده نکرد		کاهی به بهای تحفهٔ بنده نداد
در عهد تو کامرانی خواهم کرد		از عمر گروستانی خواهم کرد		دست چو ز تحفه کوتهست از پی عذر		در پای تو جان فشانی خواهم کرد
یاری که به نیش غم دلی ریش نکرد		بر من ستم از طاقت من بیش نکرد		هرچند که انتظار بسیارم داد		آخر نه وفا به وعده خویش نکرد
خواهمچو جزا طرح عقاب اندازد		جرم دو جهان به جرم من ضم سازد		تا عفو که چشم کائناتست بر آن		چشم از همه پوشیده به من پردازد
این آب که شعلهٔ‌وش ز جا می‌خیزد		وز میل به ذیل باد می‌آویزد		ماناست به اشگ محتشم کز تف دل		می‌جوشد و از درون برون می‌ریزد
آن دست که نخل قد آدم ریزد		نخلی به نزاکت قدت کم ریزد		گر نازکیت به سر و آزاد دهند		چون باد صبا بجنبد از هم ریزد
گاه از همه وجه طامعم می‌دانند		گاه از همه باب حاتمم می‌دانند		می‌آمی‌زند راستی را به دروغ		آنها که زبان به این و آن می‌رانند
ای بی تو چو هم دم به من خسته نموده		آیینه که بینم این تن غم فرسود		آمد به نظر خیالی اما آن نیز		چون نیک نمود جز خیال تو نبود
آن خسرو فرهاد لقب کز ره جود		هر ساتل به من تفقدی می‌فرمود		بی‌لطفیش امسال اگر وزن کنم		هم سنگ به کوه بیستون خواهد بود
عفوی که ز اندازه بدر خواهد بود		ظرفش ز جهان وسیع‌تر خواهد بود		در ساحت صحرای گناهی که مراست		جا یافته بیش جاوه گر خواهد بود
این بنده که ملک نظم پیوستش بود		تسخیر جهان مرتبهٔ پستش بود		در دست نداشت غیر اشعار نفیس		در پای تو ریخت آنچه در دستش بود
آن ابر عطا که حاتمش کرده سجود		پیوسته چو بسته بر رخ مادر جود		ناچار ما چار شدیم از کرمش		راضی و ازو نیامد آن هم به وجود
چون داد قضا صیقل مرآت وجود		در شرم تو اغراق به نوعی فرمود		کاندر عقبت چشمی اگر باشد باز		عکست شود اندر رخ از آیننه نمود
چادر شب بستر خود ای طرفه‌نگار		گر شب بسر افکنی و گردی سیار		از شمع و چراغ پر شود روی زمین		وز شعشعهٔ پر ز مه سپهر سیار
در بزم حکیمان ز می شورانگیز		نی‌تاب نشستن است و نی پای گریز		از بهر من تنگ سراب ای ساقی		مینا به سر پیاله کج‌دار و مریز
آن طبع که چون آینهٔ پاکست زغش		از بس که به فعل بوالعجب دارد خوش		آب آمده از طبیعت خویش برون		در تحت بفوق می‌رود چون آتش
سلاخ که ساختی به پردانی خویش		کار همه جز عاشق زندانی خویش		می‌میرم از انتظار کی خواهی کرد		سلاخی گوسفند قربانی خویش
آن ماه که در خوبی او نیست خلاف		ور مهر منیر خوانمش نیست گزاف		در خلوت خواب او فلک دانی چیست		چادر شب زرنگار بالای لحاف
ای جلوه‌ات از قامت چابک نازک		وی نخل قد تو را تحرک نازک		از بس که لطیفی قدمت‌تر نشود		گر به خرامی بر آب نازک نازک
ای صید سگ شیر شکار تو پلنگ		وی چرخ شکاری تو با چرخ به چنگ		با آن که کند کلنگ بیخ همه چیز		شاهین تو کند از جهان بیخ کلنگ
ای کوی تو قبله‌گاه ارباب قبول		بی‌سجدهٔ تو طاعت ما نا مقبول		محراب بلند کعبهٔ ابرویت		کز دور مرا به سجده دارد مشغول
می‌کرد چو سکه حی صاحب تنزیل		نقدی که عیار بودش از اصل جلیل		سکه چو رسانید به تمییز قبول		فرق که و مه داد به شاه اسمعیل
در تکیه‌گه واسع این بزم جلیل		اندر دم امتیاز با سعی جمیل		چون درک یکایک از شهان بیند دور		فوق همه باد درک شاه اسمعیل
از ملک ملوک ما درین بیت جلیل		کاراسته صد بلا از آئین جمیل		هر گنج کز آبادی گیتی و دهور		گرد آمده بود وقف شاه اسمعیل
این ساعی اگرچه باشد از حسن قلیل		بی‌دانائی و راه علم و تحصیل		در هر فنش دلا نه از اهل جهان		دانند به لاف مهر شاه اسمعیل
آن راه که از حال سهیلی است جمیل		از میل درو به که نمایم تعجیل		کاشوب و نوای فرح نو در دل		افکنده طرب نامهٔ شاه اسمعیل
المنة لله که از سعی جمیل		این منزل فیض‌بخش بی‌مثل و عدیل		شد ساخته همچو خانهٔ ابراهیم		از تمشیت غلام شاه اسمعیل
اسبی که بود پویه گهش چرخ نهم		در تک شکند تارک خورشید بسم		برگرد جهان چو شعلهٔ جواله		گر چرخ زند نگسلدش دم از دم
بر پیکر آن سرور خورشید علم		کز عارضه‌ای گشته مزاجش درهم		چندان به دمم دعا که برباد رود		از آینهٔ وجود او گرد الم
ای نام تو در هر لغتی ذکر انام		وز تذکرهٔ نام تو شیرین لب و کام		بی‌نام تو شعله‌ها تباهند تباه		با نام تو کارها تمامند تمام
ای درگه خاصت از شرف کعبه عام		وی چرخ به سدهٔ تو در سجده مدام		نام تو از آن زمانه محراب نهاد		تا خلق به سجدهٔ تو آیند تمام
سقا پسرا خسته دل از دست توام		بیمارتر از چشم سیه مست توام		سر از قدم تو برندارم شب و روز		ماننده باد مهره پا بست توام
این بستر خستگی که انداخته‌ام		بروی ز تب هجری تو بگداخته‌ام		ابروی تو لیک در نظر محرابیست		کز سجده آن به فرقتت ساخته‌ام
دی از کرم داور دوران کردم		سودی و زیان نیز دو چندان کردم		طالع بنگر که بر در حاتم دهر		رفتم که کنم فایدهٔ نقصان کردم
اسلام که گم کرده ز دل آرامم		بسیار خطر دارد ازو اسلامم		ز آن آفت دین که هست اسلامش نام		ترسم که به کافری برآید نامم
زان پیش که هجر تو برد آرامم		آمد به وداع تو دل خود کامم		فریاد که بیشتز ز هنگام فراق		دل سوخت ازین وداع بی‌هنگامم
خواهم که شبی محو جمال تو شوم		نظارگی بزم وصال تو شوم		وانگاه به یاد شمع رویت همه عمر		بنشینم و فانوس خیال تو شوم
دارد ز خدا خواهش جنات نعیم		زاهد به ثواب و من به امید عظیم		من دست تهی میروم او تحفه به دست		تا زین دو کدام خوش کند طبع کریم
گیرم که به چشم خلق پوید دشمن		با من ره غالبیت اندر همه فن		با این چه کند که خود یقین می‌داند		کو مغلوبست و غالب مطلق من
چون مهر تو میتوان نهان ورزیدن		باید ز چه رسوای جهان گردیدن		گوئی که نمی‌توانیم دید آری		با غیر تو را نمی‌توانم دیدن
از لطف تو سهل است کرم ورزیدن		چشم از گنه بی گنهان پوشیدن		دعوی نکنم که بی گناهم اما		دارم گنهی که می‌توان بخشیدن
در کعبه قدم نهاده‌ام وای به من		دور از ره دین فتاده‌ام وای به من		از وسوسهٔ عشق مسلمان سوزی		اسلام ز دست داده‌ام وای به من
گوئی ز ته بستر آن حجله نشین		تا ناف پر است از نافهٔ‌چین		چادر شب بسترش اگر افشانند		تا حشر هوا عبیر بارد به زمین
اسلام مگو آفت ایام است این		افت چه بلای صبر و آرام است این		کفر آمد و داد خاک ایمان بر باد		از قوت اسلام چه اسلام است این
اسلام مرا ای دل دیندار ببین		در صورت او قدرت جبار ببین		چشمش که کشیده تیغ مژگانش بنگر		گردن زن آهوان تاتار ببین
ای شیخ که هست دایم از نخوت تو		در طعنهٔ آلایش من عصمت تو		گر عفو خدا کم بود از طاعت تو		دوزخ ز من و بهشت از حضرت تو
گفتم چو رسد کوکبهٔ دولت تو		بیش از همه بندم کمر خدمت تو		بی‌طالعیم لباس صحت بدرید		تا زود نیابم شرف صحبت تو
هرچند که بهر پاس جمیعت تو		هستند هزار بنده در خدمت تو		یک بنده بی‌ریاست کز ادعیه است		مشغول به پاسبانی دولت تو
لی شیر فلک اسیر صیادی تو		در وادی دین شیر خدا هادی تو		ادراک به میزان خرد می‌سنجد		با خسروی ملوک فرهادی تو
این کوثر فیض بخش کز خجلت او		آب چه زمزم به زمین رفته فرو		گر جوشد و بیرون رود از سرچه عجب		کز عکس رخ تو آتش افتاده درو
آن شوخ که چشم مردمی دارم ازو		گفتم به نظاره کام بردارم ازو		نادیده رخش تمام رفتم از کار		وز نیم نفس تمام شد کارم ازو
ای خامه ورق چون به مداد آرائی		آرای به مدح ملک بطحائی		شاهی که کند در صفت نور رخش		هر بیضه‌ای از زاغ قلم بیضائی
در راه دگر اگرچه چست آمده‌ای		در راه وفا و مهر سست آمده‌ای		ای یار درست وعده دیر وفا		دیر آمده‌ای ولی درست آمده‌ای
با آن که به مهر آزمونم کردی		در بارگه وفا ستونم کردی		با یان قدم دیر تحرک که مراست		از خاطر خود زود برونم کردی
از الفت درد اگرچه کلفت داری		صد شکر که بر علاج قدرت داری		آن پای که بر بستر درد است امروز		فرداست که در رکاب صحت داری
این حوض که در دیده هر نکته رسی		از جام جهان نماسبق برده بسی		آیینهٔ صد صورت گوناگونست		آیینهٔ بدین گونه ندیدست کسی
عید آمد و بانگ نوبت سلطانی		هرگوشه گذشت از فلک چوگانی		بر چرخ برین جذر اصم گوش گرفت		از غلغلهٔ کوس محمد خانی
هرنجم که بر فلک رود زایت وی		رجعت کند اختلال در رفعت وی		نواب ولی نجم غرایب اثریست		که آثار سعادتست در رجعت وی
ای شمع سرا پردهٔ شاهنشاهی		سرگرم تو ذرات ز مه تا ماهی		گر پرده ز چهره افکنی برخیزد		بانگ از عرب و عجم که ماهی ماهی
بر همچو زنی لب لعاب افشان را		در حالت اعراض و خوشی احسان را		خواهم به تماشاگه خلق آورمت		چون مسخره کاورد برون طفلان را
سگ علی ولی حیرتی که همچو نصیر		نبود در دل او جز محبت مولا		به دوستی علی رفت و بهر تاریخش		شفاعت علی آمد ز عالم بالا
سید عالی نسب قاضی عمادالدین که شد		صد خلل در کار شرع از فوت آن عالی‌جناب		چون ز دانش داشت ملک شرع در زیر نگین		شاه ملک شرع شد تاریخش از روی حساب
حافظ بی‌چاره در راه اجل		سر به امر خالق اکبر نهاد		از قضا تاریخ رحلت کردنش		زین معما شد که حافظ سر نهاد
فوت امیر چندان آمد گران بر ایام		کز بار آن مصیبت پشت فلک دو تا شد		چون در ریاض هستی نخل مراد ما بود		تاریخ رحلتش نیز نخل مراد ما شد
ناگاه سمند جان بهر سفر عقبی		منصوری شاعر تاخت و ز دهر مسافر شد		این طرفه که نام او منصوری شاعر بود		تاریخ وفاتش نیز منصوری شاعر شد
هرکه از بهر خواجگان زمان		گفت مدحی بهر چه خواست رسید		طبع من نیز در مدیح شما		شاعری کرد و خواجگی را دید
چون خواجه امیر آن مه خورشید نظیر		در میغ فنا کرد نهان روی منبر		تاریخ وفاتش ز خرد پرسیدم		گریان شد و گفت حیف از خواجه امیر
عشقی آن نخل خرد پرور بستان سخن		که به سیل اجل از دهر برآمد بی‌خش		می‌شنیدم ز چپ و راست که عشقی		متفکر چو شدم بود همان تاریخش
نمودیم این دو در وقف از ره صدق		برین مسجد که نورش رفته تا سقف		چو تاریخش طلب کردند گفتم		برین مسجد نمودیم این دو در وقف
ملا ابوالحسن که در محیط وجود او		زین خاکدان رساند به افلاک موج فضل		چون کرد رو به ملک عدم ز آسمان رسید		تاریخ فوت گشتن او ماه اوج فضل
می‌شد چو رضیع رازق پاک جلیل		ملک و فلک و ملک به دارا تحویل		هر ملک و تجمل که اهم بود ز فلک		دهر آن همه افکند به شاه اسمعیل
سرو را از نوید خلعت خاص		بس که امیدوار گردیدم		نارسیده قبای تازه هنوز		کهنه‌ها را تمام بخشیدم
شخصی که به ریشیش چو نظر می‌دوزم		صد فصل ز ریشخند می‌آموزم		اصلاح چو کرد خواست تاریخش را		خندید یکی و گفت ریشت گوزم
گل حدیقه دل خواجگی که بود قدش		نهال تازه رس بی مثال گلشن جان		ز پا فتاد و خرد گفت بهر تاریخش		هزار حیف ازان نونهال گلشن جان
حافظ آن خود رو درخت باغ نظم		زد به تیغ کین عدویی بیخ او		بود بس قابل ولی شمشیر را		قابل شمشیر شد تاریخ او
زین الانام خواجه قلیخان که جد او		بد شیخ بابویه سلام الوری علیه		ناگاه از جهان به جنان نقل کرد و گشت		تاریخ رحلتش ولد شیخ بابویه
ای شمع سرکشان که به سر پنجهٔ جفا		سر رشته وفای مرا تاب داده‌ای		گر سارمت فکار به زخم سخن مرنج		چون خنجر زبان مرا آب داده‌ای
صاحب از راه خداوند زمین و آب کن		ای خداوندی ملاذی اعتضادی صاحبی		من که یک دینار را امروز صاحب نیستم		چون توانم کرد آب صاحبی را صاحبی
شاعر خیره در اقلیم سخن می‌باشد		جان ستاننده ز اعدانه به تلخی به خموشی		گر بنابر غرضی گرچه نگوید هجوت		مدحت آن نوع بگوید که تو خود را بکشی
چه گویم نطقم آن قدرت ندارد		که اینجا کلک خود در جنبش آرد		کند آغاز ناخوش داستانی		برد خوشحالی از طبع جهانی
ای صاحب مسله! تو بشنو از ما		تحقیق بدان که لامکان است خدا		خواهی که تو را کشف شود این معنی		جان در تن تو، بگو کجا دارد جا
از دست غم تو، ای بت حور لقا		نه پای ز سر دانم و نه، سر از پا		گفتم دل و دین ببازم، از غم برهم		این هر دو بباختیم و غم ماند به جا
ای عقل خجل ز جهل و نادانی ما		درهم شده خلقی، ز پریشانی ما		بت در بغل و به سجده پیشانی ما		کافر زده خنده بر مسلمانی ما
دوش از درم آمد آن مه لاله نقاب		سیرش نه بدیدیم و روان شد به شتاب		گفتم که  دگر کیت بخواهم دیدن؟		گفتا که به وقت سحر، اما در خواب
این راه زیارت است، قدرش دریاب		از شدت سرما، رخ از این راه متاب		شک نیست که با عینک ارباب نظر		برفش پر قو باشد و خارش، سنجاب
شیرین سخنی که از لبش جان می‌ریخت		کفرش ز سر زلف پریشان می‌ریخت		گر شیخ به کفر زلف او پی بردی		خاک سیهی بر سر ایمان می‌ریخت
دی پیر مغان، آتش صحبت افروخت		ایمان مرا دید و دلش بر من سوخت		از خرقهٔ کفر، رقعه‌واری بگرفت		آورد و بر آستین ایمانم دوخت
دنیا که از او دل اسیران ریش است		پامال غمش، توانگر و درویش است		نیشش، همه جانگزاتر از شربت مرگ		نوشش، چو نکو نگه کنی، هم نیش است
مالی که ز تو کس نستاند، علم است		حرزی که تو را به حق رساند، علم است		جز علم طلب مکن تو اندر عالم		چیزی که تو را ز غم رهاند، علم است
دنیا که دلت ز حسرت او زار است		سرتاسر او تمام، محنت‌زار است		بالله که دولتش نیرزد به جوی		تالله که نام بردنش هم عار است
با هر که شدم سخت، به مهر آمد سست		بگذاشت مرا و عهد نگذاشت درست		از آب و هوای دهر، سبحان‌الله		هر تخم وفا که کاشتم، دشمن رست
آن دل که تواش دیده بدی، خون شد و رفت		و ز دیدهٔ خون گرفته، بیرون شد و رفت		روزی، به هوای عشق، سیری می‌کرد		لیلی صفتی بدید و بیرون شد و رفت
فرخنده شبی بود که آن دلبر مست		آمد ز پی غارت دل، تیغ به دست		غارت زده‌ام دید و خجل گشت، دمی		با من ز پی رفع خجالت بنشست
تا شمع قلندری بهائی افروخت		از رشتهٔ زنار دو صد خرقه بسوخت		دی پیر مغان گرفت تعلیم از او		و امروز، دو صد مسله مفتی آموخت
تا منزل آدمی سرای دنیاست		کارش همه جرم و کار حق، لطف و عطاست		خوش باش که آن سرا چنین خواهد بود		سالی که نکوست، از بهارش پیداست
حاجی به طواف کعبه اندر تک و پوست		وز سعی و طواف، هرچه کردست نکوست		تقصیر وی آن است که آرد دگری		قربان سازد، به جای خود، در ره دوست
در میکده دوش، زاهدی دیدم مست		تسبیح به گردن و صراحی در دست		گفتم ز چه در میکده جا کردی؟ گفت		از میکده هم به سوی حق راهی هست
هر تازه گلی که زیب این گلزار است		گر بینی، گل و گر بچینی، خار است		از دور نظر کن و مرو پیش که شمع		هر چند که نور می‌نماید، نار است
آن کس که بدم گفت، بدی سیرت اوست		وان کس که مرا گفت نکو خود نیکوست		حال متکلم از کلامش پیداست		از کوزه همان برون تراود که در اوست
علم است برهنه شاخ و تحصیل، بر است		تن، خانهٔ عنکبوت و دل، بال و پر است		زهر است دهان علم و دستت شکر است		هر پشه که او چشید، او شیر نر است
رفتم ز درت ز جور، بیش از پیشت		از طعن رقیب گبر کافر کیشت		پیش تو سپردم این دل غمزده‌ام		کی باشدم آنکه جان سپارم پیشت
پیوسته دلم ز جور خویشان، ریش است		وین جور و جفای خلق، از حد بیش است		بیگانه به بیگانه، ندارد کاری		خویش است که در پی شکست خویش است
در مزرع طاعتم، گیاهی بنماند		دردست به جز ناله و آهی بنماند		تا خرمن عمر بود، در خواب بدم		بیدار کنون شدم که کاهی بنماند
نقد دل خود بهائی آخر سره کرد		در مجلس عشق، عقل را مسخره کرد		اوراق کتابهای علم رسمی		از هم بدرید و کاغذ پنجره کرد
آن حرف که از دلت غمی بگشاید		در صحبت دل شکستگان می‌باید		هر شیشه که بشکند، ندارد قیمت		جز شیشهٔ دل که قیمتش افزاید
عشاق به غیر دوست، عاری دارند		از حسرت آرزوی او بیزارند		و آنان که کنند طاعت از بهر بهشت		عشاق نیند، بهر خود در کارند
رندان گاهی ملک جهان می‌بازند		گاهی به نگاهی، دل و جان می‌بازند		این طور قمار، نه چند است و نه چون		هر طور برآید، آنچنان می‌بازند
با دل گفتم به عالم کون و فساد		تا چند خورم غم؟ تنم از پا افتاد		دل گفت تو نزدیک به مرگی، چه غم است		بیچاره کسی که این دم از مادر زاد
ای در طلب علوم، در مدرسه چند؟		تحصیل اصول و حکمت و فلسفه چند؟		هر چیز به جز ذکر خدا وسوسه است		شرمی ز خدا بدار، این وسوسه چند؟
خوش آن که صلای جام وحدت در داد		خاطر ز ریاضی و طبیعی آزاد		در منطقهٔ فلک نزد دست خیال		در پای عناصر، سر فکرت ننهاد
دیدی که بهائی چو غم از سر وا کرد		از مدرسه رفت و دیر را مائوا کرد		مجموع کتابهای علم درسی		از هم بدرید و کاغذ حلوا کرد
او را که دل از عشق مشوش باشد		هر قصه که گوید همه دلکش باشد		تو قصهٔ عاشقان، همی کم شنوی		بشنو، بشنو که قصه‌شان خوش باشد
تا نیست نگردی، ره هستت ندهند		این مرتبه با همت پستت ندهند		چون شمع قرار سوختن گر ندهی		سر رشتهٔ روشنی به دستت ندهند
فردا که محققان هر فن طلبند		حسن عمل از شیخ و برهمن طلبند		از آنچه دروده‌ای، جوی نستانند		وز آنچه نکشته‌ای، به خرمن طلبند
بر درگه دوست، هر که صادق برود		تا حشر ز خاطرش علائق برود		صد ساله نماز عابد صومعه‌دار		قربان سر نیاز عاشق برود
دل درد و بلای عشقش افزون خواهد		او دیدهٔ دل همیشه در خون خواهد		وین طرفه که این ز آن «بحل» می‌طلبد		و آن در پی آنکه عذر او چون خواهد
دل جور تو، ای مهر گسل، می‌خواهد		خود را به غم تو متصل می‌خواهد		می‌خواست دلت که بی‌دل و دین باشم		باز آی، چنان شدم که دل می‌خواهد
لطف ازلی، نیکی هر بد خواهد		هر گمره را روی به مقصد خواهد		گر جرم تو بی‌عد است، نومید مشو		لطف بی‌حد گناه بی‌عد خواهد
ای آنکه دلم غیر جفای تو ندید		وی از تو حکایت وفا کس نشنید		قربان سرت شوم، بگو از ره لطف		لعلت، به دلم چه گفت کز من برمید
کاری ز وجود ناقصم نگشاید		گویی که ثبوتم انتفا می‌زاید		شاید ز عدم، من به وجودی برسم		زان رو که ز نفی نفی، اثبات آید
آهنگ حجاز می‌نمودم من زار		کامد سحری به گوش دل این گفتار		یارب، به چه روی جانب کعبه رود		گبری که کلیسا از او دارد عار
از دام دفینه، خوب جستیم آخر		بر دامن فقر خود نشستیم آخر		مردانه گذشتیم، زآداب و رسوم		این کنده ز پای خود شکستیم آخر
گفتم که کنم تحفه‌ات ای لاله عذار		جان را، چو شوم ز وصل تو برخوردار		گفتا که بهائی، این فضولی بگذار		جان خود ز من است، غیر جان تحفه بیار
از نالهٔ عشاق، نوایی بردار		وز درد و غم دوست، دوایی بردار		از منزل یار، تا تو ای سست قدم		یک گام زیاده نیست، پایی بردار
در بزم تو ای شمع، منم زار و اسیر		در کشتن من، هیچ نداری تقصیر		با غیر سخن کنی، که از رشک بسوز		سویم نکنی نگه، که از غصه بمیر
تا بتوانی، ز خلق، ای یار عزیز!		دوری کن و در دامن عزلت آویز!		انسان مجازیند این نسناسان		پرهیز! ز انسان مجازی، پرهیز!
از سبحهٔ من، پیر مغان رفت ز هوش		وز نالهٔ من، فتاد در شهر خروش		آن شیخ که خرقه داد و زنار خرید		تکبیر ز من گرفت، در میکده دوش
ای زاهد خود نمای سجاده به دوش		دیگر پی نام و ننگ، بیهوده مکوش		ستاری او چو گشت در عالم فاش		پنهان چه خوری باده؟ برو فاش بنوش
کردیم دلی را که نبد مصباحش		در خانهٔ عزلت، از پی اصلاحش		و ز «فر من الخلق» بر آن خانه زدیم		قفلی که نساخت قفلگر مفتاحش
از ذوق صدای پایت، ای رهزن هوش		وز بهر نظارهٔ تو ای مایهٔ نوش		چون منتظران به هر زمانی صد بار		جان بر در چشم آید و دل بر در گوش
از بس که زدم به شیشهٔ تقوی سنگ		وز بس که به معصیت فرو بردم چنگ		اهل اسلام از مسلمانی من		صد ننگ کشیدند ز کفار فرنگ
یک چند، میان خلق کردیم درنگ		ز ایشان به وفا، نه بوی دیدیم نه رنگ		آن به که ز چشم خلق پنهان گردیم		چون آب در آبگینه، آتش در سنگ
در چهره ندارم از مسلمانی رنگ		بر من دارد شرف، سگ اهل فرنگ		آن روسیهم که باشد از بودن من		دوزخ را ننگ و اهل دوزخ را ننگ
در مدرسه جز خون جگر، نیست حلال		آسوده دلی، در آن محال است، محال		این طرفه که تحصیل بدین خون جگر		در هر دو جهان، جمله وبال است، وبال
عمری است که تیر زهر را آماجم		بر تارک افلاس و فلاکت، تاجم		یک شمه ز مفلسی اگر شرح دهم		چندان که خدا غنی است، من محتاجم
غمهای جهان در دل پر غم داریم		وز بحر الم، دیدهٔ پر نم داریم		پس حوصلهٔ تمام عالم باید		ما را که غم تمام عالم داریم
افسوس که عمر خود تباهی کردیم		صد قافلهٔ گناه، راهی کردیم		در دفتر ما نماند یک نکته سفید		از بس به شب و روز سیاهی کردیم
بی روی تو، خونابه فشاند چشمم		کاری به جز از گریه، نداند چشمم		می‌ترسم از آنکه حسرت دیدارت		در دیده بماند و نماند چشمم
یکچند، در این مدرسه‌ها گردیدم		از اهل کمال، نکته‌ها پرسیدم		یک مسله‌ای که بوی عشق آید از آن		در عمر خود، از مدرسی نشنیدم
ما با می و مینا، سر تقوی داریم		دنیا طلبیم و میل عقبی داریم		کی دنیی ودین به یکدگر جمع شوند		این است که نه دین و نه دنیا داریم
در خانهٔ کعبه، دل به دست آوردم		دل بردم و گبر و بت‌پرست آوردم		زنار ز مار سر زلفش بستم		در قبلهٔ اسلام، شکست آوردم
هر چند که رند کوچه و بازاریم		ای خواجه مپندار که بی‌مقداریم		سری که به آصف سلیمان دادند		داریم، ولی به هرکسی نسپاریم
خو کرده به خلوت، دل غم فرسایم		کوتاه شد از صحبت مردم، پایم		تا تنهایم، هم نفسم یاد کسی است		چون هم نفسم کسی شود، تنهایم
گفتیم مگر که اولیاییم، نه‌ایم		یا صوفی صفهٔ صفاییم، نه‌ایم		آراسته ظاهریم و باطن، نه چنان		القصه، چنانکه می‌نماییم، نه‌ایم
امشب بوزید باد طوفان آیین		چندانکه برفت، گرد عصیان ز جبین		از عالم لامکان، دو صد در نگشود		بر سینهٔ چرخ، بس که زد گوی زمین
برخیز سحر، ناله و آهی می‌کن		استغفاری ز هر گناهی می‌کن		تا چند، به عیب دیگران درنگری		یکبار به عیب خود نگاهی می‌کن
فصاد، به قصد آنکه بردارد خون		می‌خواست که نشتری زند بر مجنون		مجنون بگریست، گفت زان می‌ترسم		کاید ز دل خود غم لیلی بیرون
یارب، تو مرا مژدهٔ وصلی برسان		برهانم از این نوع و به اصلی برسان		تا چند از این فصل مکرر دیدن		بیرون ز چهار فصل، فصلی برسان
ای برده به چین زلف، تاب دل من		وی کشته به سحر غمزه، خواب دل من		در خواب، مده رهم به خاطر که مباد		بیدار شوی ز اضطراب دل من
هر شام و سحر ملائک علیین		آیند به طرف حرم خلد برین		مقراض به احتیاط زن، ای خادم		ترسم ببری، شهپر جبریل امین
ای عاشق خام، از خدا دوری تو		ما با تو چه کوشیم؟ که معذوری تو		تو طاعت حق کنی به امید بهشت		رو رو! تو نه عاشقی، که مزدوری تو
رویت که ز باده لاله می‌روید از او		وز تاب شراب، ژاله می‌روید از او		دستی که پیاله‌ای ز دست تو گرفت		گر خاک شود، پیاله می‌روید از او
خواهم که علیرغم دل کافر تو		آیینهٔ اسلام نهم، در بر تو		آنگه ز تجلی رخت، بنمایم		نوری که به طور یافت پیغمبر تو
زاهد نکند گنه، که قهاری تو		ما غرق گناهیم، که غفاری تو		او قهارت خواند و ما غفارت		آیا به کدام نام، خوش داری تو؟
هرچند که در حسن و ملاحت، فردی		از تو بنماند، در دل من دردی		سویت نکنم نگاه، ای شمع اگر		پروانهٔ من شوی و گردم گردی
ای هست وجود تو،ز یک قطره منی		معلوم نمی‌شود که تو چند منی		تا چند منی ز خود که کو همچو منی؟		نیکو نبود منی، ز یک قطره منی
تا از ره و رسم عقل، بیرون نشوی		یک ذره از آنچه هستی، افزون نشوی		من عاقلم، ار تو لیلی جان بینی		دیوانه‌تر از هزار مجنون نشوی
ای دل، که ز مدرسه به دیر افتادی		وندر صف اهل زهد غیر افتادی		الحمد که کار را رساندی تو به جای		صد شکر که عاقبت به خیرافتادی
ای دل، قدمی به راه حق ننهادی		شرمت بادا که سخت دور افتادی		صد بار عروس توبه را بستی عقد		نایافته کام از او، طلاقش دادی
ای چرخ که با مردم نادان یاری		هر لحظه بر اهل فضل، غم می‌باری		پیوسته ز تو، بر دل من بار غمیست		گویا که ز اهل دانشم پنداری
زاهد، به تو تقوی و ریا ارزانی		من دانم و بی‌دینی و بی‌ایمانی		تو باش چنین و طعنه می‌زن بر من		من کافر و من یهود و من نصرانی
یکی دیوانه‌ای را گفت بشمار		برای من، همه دیوانگان را		جوابش داد کاین کاریست مشکل		شمارم، خواهی ار فرزانگان را
ساز بر خود حرام، آسایش		که فراغت طریق مردی نیست		پا بفرسای در ره طلبش		پا همین بهر هرزه گردی نیست
مستان که گام در حرم کبریا نهند		یک جام وصل را دو جهان در بها دهند		سنگی که سجده‌گاه نماز ریای ماست		ترسم که در ترازوی اعمال ما نهند
به بازار محشر، من و شرمساری		که بسیار، بسیار کاسد قماشم		بهائی، بهائی، یکی موی جانان		دو کون ارستانم، بهائی نباشم
آتش است آب دیده مظلوم		چون روان گشت خشک و تر سوزد		تو چو شمعی ازو هراسان باش		کاول آتش ز شمع سر سوزد
ایا بازاری مسکین نهاده در ترازو دین		چو سنگت را سبک کردی گران زآنست بار تو		تو گویی سودها کردم، ازین دکان چو برخیزی		ببازار قیامت در پدید آید خسار تو
در دیدن این مدینه زمزم آب		از مکه اگر سعی کنی هست صواب		زیرا که درو مقام دادر امروز		رکنی که ازو کعبه دلهاست خراب
ایام چو بست کهربا بر دستت		بی جرم بریخت خون ما بر دستت		سلطان غمت خنجر خود سوهان زد		تا کشته شود چو من گدا بردستت
ای نقطه دهن خطت عجب دایره است		وز مشک ترابگرد لب دایره است		بر روز رخت چو صبح صادق پیداست		کین خط تو گرد مه ز شب دایره است
ای سوخته شمع مه ز تاب رویت		وز خط تو افزون شده آب رویت		این طرفه که دل گرم نشد با تو مرا		جز وقت زوال آفتاب رویت
دل در طلب تو خستگیها دارد		کارش زغم تو بستگیها دارد		هر چند که پشت لشکر هستیم اوست		زان روی بسی شکستگیها دارد
در خانه دل عشق تو مجمع دارد		و از دادن جان کار تو مقطع دارد		در شعر تخلص بتو کردم که وجود		نظمیست که از روی تو مطلع دارد
جعفرکه زرخ ماه تمامی دارد		در شهر بلطف وحسن نامی دارد		با لشکر حسن در میان خوبان		زآنست مظفر که حسامی دارد
کردم همه عمر آنچه نمی بایدکرد		از کرده او حذر نمی شاید کرد		امروز چنینم و ندانم فردا		تا با من بیچاره چه فرماید کرد
شب نیست که از غمت دلم جوش نکرد		واز بهر تو زهر اندهی نوش نکرد		ای جان جهان هیچ نیاوردی یاد		آن را که تراهیچ فراموش نکرد
عشقت جگرم خورد و بدل روی آورد		رنگ از رخ من برد زتو بوی آورد		پای از در تو باز نگیرم که مرا		سودای توسر گشته درین کوی آورد
عشقت که بدل گرفته ام چون جانش		در دست و بصبر می کنم درمانش		وز غایت عزت که خیالت دارد		در خانه چشم کرده ام پنهانش
خط تو که ننوشت کسی زآن سان خوش		چون شمع وصال در شب هجران خوش		آورد ببنده شاهدی خوش گرچه		شاهد که خط آرد نبود چندان خوش
ای من همه بد کرده و دیده ز تو نیک		بد گفته همه عمر و شنیده زتو نیک		حد بدی و غایت نیکی اینست		کز من بتوبد بمن رسیده زتونیک
ای کرده غم عشق تو غمخواری دل		درد تو شده شفای بیماری دل		رویت که بخواب درندیست کسش		دیده نشود مگر بیداری دل
برکرده خویشتن چو بگمارم چشم		بر هم زدن از ترس نمی یارم چشم		ای دیده شوخ بین که من چندین سال		بد کردم و نیکی از تو میدارم چشم !
دل را چو بعشق توسپردم چکنم		دل دادم و اندوه توبردم چکنم		من زنده بعشق توام ای دوست و لیک		از آرزوی روی تو مردم چکنم
ای سلسله عشق تو اندر پایم		بندیست ز گیسوی تو برهر پایم		این شعرا اگر بدستت افتد روزی		گردن مکش وبنه سری بر پایم
گر زان توام هردو جهانم بستان		باکی نبود سود و زیانم بستان		باز آی بپرسش و ببین چشم ترم		لب برلب خشکم نه و جانم بستان
ای جوهر دینت بزرو سیم گرو		بانقد نبهر نزد صراف مرو		روسکه بدل کن که در آن دارالضرب		این ناسره دینار تو نرزد بدو جو
ای نور تو آمده نقاب روح تو		خورشید زکاتی ز نصاب رخ تو		هر دل که هوای تو بر و سایه تو فگند		در ذره ببیند آفتاب رخ تو
آنی که منورست آفاق از تو		محروم بماندم من مشتاق از تو		این محنت نو نگر که در خلوت وصل		تو باد گری جفتی ومن طاق از تو
هر بوسه کز آن تنگ دهان می خواهی		عمریست که از معدن جان می خواهی		در ظلمت خط او نگر زیر لبش		از آب حیوه اگر نشان می خواهی
از کشت عمل بس است یک خوشه مرا		در روی زمین بس است یک گوشه مرا		تا چند چو کاه گرد خرمن گردیم		چون مرغ بس است دانه‌ای توشه مرا
دوشینه فتادم به رهش مست و خراب		از نشهٔ عشق او نه از بادهٔ ناب		دانست که عاشقم ولی می‌پرسید		این کیست، کجایی است، چرا خورده شراب
تا قبلهٔ ابروی تو ای یار کج است		محراب دل و قبلهٔ احرار کج است		ما جانب قبلهٔ دگر رو نکنیم		آن قبله مراست گر چه بسیار کج است
فرموده خدا بزرگی آیین من است		تمکین شهان ز فر تمکین من است		فرماندهٔ اختران به صد جاه و جلال		فرمان بر شاه ناصرالدین من است
این دل که به شهر عشق سرگشتهٔ تست		بیمار و غریب و در به در گشتهٔ تست		برگشتگی بخت و سیه روزی او		از مژگان سیاه برگشتهٔ تست
آمد مه شوال و مه روزه گذشت		وایام صیام و رنج سی روزه گذشت		صد شکر خدا که روزی روزهٔ ما		گاهی به غنا و گه به دریوزه گذشت
تا دل به برم هوای دل‌بر دارد		افسانهٔ عشق دل‌بر از بر دارد		دل رفت ز بر چو رفت دلبر آری		دل از دل‌بر چگونه دل بر دارد
زلفین سیه که در بناگوش تواند		سر بر سر هم نهاده بر دوش تواند		سایند سر از ادب به پایت شب و روز		آری دو سیاه حلقه در گوش تواند
از هر دو جهان مرا مقید کردند		وان گه به مدیح شه مقید کردند		این نامه که مدح ناصرالدین شاه است		ترتیب وی از خط محمد کردند
یک عمر شهان تربیت عیش کنند		تا نیم نفس عیش به صد طیش کنند		نازم به جهان همت درویشان را		کایشان به یکی لقمه دو صد عیش کنند
آشفته سخن چو زلف جانان خوش تر		چون کار جهان بی سر و سامان خوش تر		مجموعهٔ عاشقان بود دفتر من		مجموعهٔ عاشقان پریشان خوش تر
تا دل به هوای وصل جانان دادم		لب بر لب او نهاده و جان دادم		خضر ار ز لب چشمهٔ حیوان جان یافت		من جان به لب چشمهٔ حیوان دادم
گاهی هوس بادهٔ رنگین دارم		گاه آرزوی وصل نگارین دارم		گه سبحه به دست و گاه زنار به دوش		یارب چه کنم، کیم، چه آیین دارم
بگذار که خویش را به زاری بکشم		مپسند که بار شرمساری بکشم		چون دوست به مرگ من به هر حال خوش است		من نیز به مرگ خود به هر حال خوشم
تا دست ارادت به تو داده‌ست دلم		دامان طرب ز کف نهاده‌ست دلم		ره یافته در زلف دل آویز کجت		القصه به راه کج فتاده‌ست دلم
بگذار که تا می خورم و مست شوم		چون مست شوم به عشق پا بست شوم		پابست شوم به کلی از دست شوم		ار مست شوم نیست شوم، هست شوم
تو مردمک چشم من مهجوری		زان با همه نزدیکیت از من دوری		نی نی غلطم تو جان شیرین منی		زان با منی وز چشم من مستوری
در علم حساب ار زانک رای تو تبه باشد		بر کس چه نهی تهمت کس را چه گنه باشد		سهو است ترا ای جان اندیشه از این به کن		نون را صد و شش خوانی لیکن صدوده باشد
بنای و نی همه عمرم گذشت و میگفتم		دریغ عمر و جوانی که میرود بر باد		به آه و ناله کنون دل نهاده‌ام چکنم		قضا قضای خدایست هرچه بادا باد
آنکه گردون فراشت و انجم کرد		عقل و روح آفرید و مردم کرد		رشتهٔ کاینات در هم بست		پس سر رشته در میان گم کرد
چه تفاوت کند ار زانکه بیائی بر ما		« بامدادان که تفاوت نکند لیل و نهار»		دست در دامن می زن که از این پس همه روز		« خوش بود دامن صحرا و تماشای بهار »
چون در این دنیا عزیزم داشتی یارب به لطف		وز بسی نعمت نهادی بر من مسکین سپاس		اندر آن دنیا عزیزم دار زیرا گفته‌اند		« خوش نباشد جامه نیمی اطلس و نیمی پلاس
زهی لعل لب نازک میانت		مراد دیدهٔ باریک بینان		غم عشقت به هشیاری و مستی		مراد دیدهٔ خلوت نشینان
ای دل ز اهل و اولاد دیگر مکش ملامه		در شهر خویش بنشین بالخیر والسلامه		آن قوم بی‌کرم را یک بار آزمودی		« من جرب المجرب حلت به الندامه »
حریم قلعهٔ دارالامان که در عالم		چو آسمان به بلندیش نیست همتائی		به نسبت من و با استری که من دارم		به راستی که بلائی است این نه بلائی
خدایا دارم از لطف تو امید		که ملک عیش من معمور داری		بگردانی بلای زهد از من		قضای توبه از من دور داری
هرکس که سر زلف تو آورد بدست		از غالیه فارغ شد و از مشگ برست		عاقل نکند نسبت زلفت با مشگ		داند که میان این و آن فرقی هست
تا مهر توام در دل شوریده نشست		وافتاد مرا چشم بدان نرگس مست		این غم ز دلم نمی‌نهد پای برون		وین اشگ ز دامنم نمیدارد دست
ای مقصد خورشید پرستان رویت		محراب جهانیان خم ابرویت		سرمایهٔ عیش تنگدستان دهنت		سر رشتهٔ دلهای پریشان مویت
گفتم عقلم گفت که حیران منست		گفتم جانم گفت که قربان منست		گفتم که دلم گفت که آن دیوانه		در سلسلهٔ زلف پریشان منست
دوران بقا بی‌می و ساقی حشواست		بی زمزمهٔ نای عراقی حشو است		چندانکه فذالک جهان می‌نگرم		بارز همه عشرتست و باقی حشواست
دنیا نه مقام ماست نه جای نشست		فرزانه در او خراب اولیتر و مست		بر آتش غم ز باده آبی میزن		زان پیش که در خاک روی باد بدست
امشب من و چنگیی و معشوقهٔ چست		بودیم به عیش و عهد کردیم درست		ساقی ز بلور ناب بر روی زمین		میکشت عقیق و لؤلؤتر میرست
میکوش که تا ز اهل نظر خوانندت		وز عالم راز بی‌خبر خوانندت		گر خیر کنی فرشته خوانند ترا		ور میل بشر کنی بشر خوانندت
هرچند که درد دل هر خسته بسیست		وز دست فلک رشتهٔ بگسسته بسیست		زنهار ز کار بسته دل تنگ مدار		در نامهٔ غیب راز سربسته بسیست
گل کز رخ او خجل فرو میماند		چیزیش بدان غالیه‌بو میماند		ماه شب چهارده چو بر می‌آید		او نیست ولی نیک بدو میماند
این شمع که شب در انجمن می‌خندد		ماند بگلی که در چمن می‌خندد		هر شب که به بالین من آید تا روز		میسوزد و بر گریهٔ من می‌خندد
هر چند بهشت صد کرامت دارد		مرغ و می و حور سرو قامت دارد		ساقی بده این بادهٔ گلرنگ به نقد		کان نسیهٔ او سر به قیامت دارد
تا یار برفت صبر از من برمید		وز هر مژه‌ام هزار خونابه چکید		گوئی نتوانم که ببینم بازش		«تا کور شود هر آنکه نتواند دید»
ای شعله‌ای از پرتو رویت خورشید		رویم ز غمت زرد شد و موی سفید		از وصل تو هر که بود در جمله جهان		بر داشت نصیبی و من خسته امید
فکری که بر آن طبع روان میگذرد		شرحش ز معانی و بیان میگذرد		شعر تو چرا نازک و شیرین نبود		آخر نه بدان لب ودهان میگذرد
آن زلف که بر گوشهٔ غلطاق نهاد		صد داغ جفا بر دل عشاق نهاد		بر چهرهٔ او چو طاق ابرویش دید		مه خوبی روی خویش بر طاق نهاد
درویش که می خورد به میری برسد		ور روبهکی خورد به شیری برسد		گر پیر خورد جوانی از سر گیرد		ور زانکه جوان خورد به پیری برسد
من ترک شراب ناب نتوانم کرد		خمخانهٔ خود خراب نتوانم کرد		یک روز اگر بادهٔ صافی نخورم		ده شب ز خمار خواب نتوانم کرد
آن خور که ازو قوت روح افزاید		یعنی می گل‌گون که فتوح افزاید		من بندهٔ آنکه در شبانگاه خورد		من چاکر آن که در صبوح افزاید
جان قصهٔ آن ماه سخنگو گوید		دل کام روان زان لب دلجو جوید		گر عکس رخش بر چمن افتد روزی		از خاک همه لالهٔ خود رو روید
عشق تو مرا چو خاک ره خواهد کرد		خال تو مرا حال تبه خواهد کرد		زلف تو مرا به باد بر خواهد داد		چشم تو مرا خانه سیه خواهد کرد
تا ساخته شخص من و پرداخته‌اند		در زیر لگد کوب غم انداخته‌اند		گوئی من زرد روی دلسوخته را		چون شمع برای سوختن ساخته‌اند
گر وصل تو دست من شیدا گیرد		وین درد و فراق راه صحراگیرد		هم حال من از روی تو نیکو گردد		هم کار من از قد تو بالا گیرد
لب هر که بر آن لعل طربناک نهد		پا بر سر نه کرسی افلاک نهد		خورشید چو ماه پیش رویش به ادب		هر روز دو بار روی بر خاک نهد
از شدت دست تنگی و محنت برد		در خیمه ما نه خواب یابی و نه خورد		در تابه و صحن و کاسه و کوزهٔ ما		نه چرب و نه شیرین و نه گرم است و نه سرد
زین گونه که این شمع روان می‌سوزد		گوئی ز فراق دوستان می‌سوزد		گر گریه کنیم هر دو با هم شاید		کو را و مرا رشتهٔ جان می‌سوزد
قومی ز پی مذهب و دین می‌سوزند		قومی ز برای حور عین میسوزند		من شاهد و می دارم و باغی چو بهشت		ویشان همه در حسرت این میسوزند
دل با رخ دلبری صفائی دارد		کو هر نفسی میل به جائی دارد		شرح شب هجران و پریشانی ما		چون زلف بتان دراز نائی دارد
وصف لب او سخن چو آغاز کند		وان رنگ رخش که بر سمن ناز کند		از غنچه شنو چو غنچه لب بگشاید		وز گل بطلب چو گل دهن باز کند
دانا ز می و مغانه می نگریزد		وز چنگ و دف و چغانه می نگریزد		یک شاهد و دو ندیم و سه جام شراب		البته از این سه گانه می نگریزد
هر لحظه رسد به من بلائی دیگر		آید به دلم زخم ز جائی دیگر		بر درد سری کز فلکم راست بود		امروز فزود درد پائی دیگر
ای در سر هر کس از تو سودای دگر		در راه تو هر طایفه را رای دگر		چیزی ز تو هر کسی تمنا دارد		ما جز تو نداریم تمنای دگر
از شوق توام هست بر آتش خاطر		بی‌وصل توام نمیشود خوش خاطر		در حسرت ابرو و سر زلف خوشت		پیوسته نشسته‌ام مشوش خاطر
ای لعل لبت به دلنوازی مشهور		وی روی خوشت به ترکتازی مشهور		با زلف تو قصه‌ایست ما را مشکل		همچون شب یلدا به درازی مشهور
ای دل پس از این انده بیهوده مخور		زین پیش غم بوده و نابوده مخور		جان میده وداد طمع و حرص مده		غم میخور و نان منت آلوده مخور
ای بر دل هرکس ز تو آزار دگر		بر خاطر هر کسی ز تو بار دگر		رفتی به سفر عظیم نیکو کردی		آن روز مبادا که تو یک بار دگر
ای دل پس از این غصهٔ ایام مخور		جز نی مطلب همدم و جز جام مخور		مرسوم طمع مدار و تشریف مپوش		ادرار قلم بر نه و انعام مخور
دل در پی عشق دلبرانست هنوز		وز عمر گذشته در گمانست هنوز		گفتیم که ما و او بهم پیر شویم		ما پیر شدیم و او جوانست هنوز
نه یار نوازد بکرم یک روزم		نه بخت که بر وصل کند پیروزم		چون شمع برابر رخش گه گاهی		از دور نگه می‌کنم و میسوزم
بیم است که در بیخودی افسانه شوم		وانگشت نمای خویش و بیگانه شوم		ای عقل فضول میدهد زحمت من		ناگاه ز دست عقل دیوانه شوم
دل سیر شد از غصهٔ گردون خوردن		وز دست ستم سیلی هر دون خوردن		تا چند چو نای هر نفس ناله زدن		تا کی چو پیاله دمبدم خون خوردن
در کوچهٔ فقر گوشه‌ای حاصل کن		وز کشت حیات خوشه‌ای حاصل کن		در کهنه رباط دهر غافل منشین		راهی پیش است توشه‌ای حاصل کن
از کار جهان کرانه خواهم کردن		رو در می و در مغانه خواهم کردن		تا خلق جهان دست بدارند ز من		دیوانگیی بهانه خواهم کردن
گفتم صنما شدم به کام دشمن		زان غمزهٔ شوخ و طرهٔ مرد افکن		گفت آنچه ز چشم و زلف من بر تو گذشت		ای خانه سیه چرا نگفتی با من
بر هیچ کسم نه مهر مانده است نه کین		یک باره بشسته دست از دنیی و دین		در گوشه نشسته‌ام به فسقی مشغول		هرگز که شنیده فاسق گوشه‌نشین
ای دل بگزین گوشه‌ای از ملک جهان		زین شهر بدان شهر مرو سرگردان		همچون مردان موزه بکن خیمه بسوز		با چادر و موزه چند گردی چو زنان
از دل نرود شوق جمالت بیرون		وز سینه هوای زلف و خالت بیرون		این طرفه که با این همه سیلاب سرشگ		از دیده نمیرود خیالت بیرون
ای رای تو ترجمان تقدیر شده		تیغ تو چو خورشید جهانگیر شده		همچون ترکش دشمن جاهت بینم		آویخته و شکم پر از تیر شده
در درد سرم زین دل سودا پیشه		کو را نبود به جز تمنی پیشه		پیرانه سرش آرزوی برنائی است		فریاد از این پیرک برنا پیشه
ای آنکه به جز تو نیست فریادرسی		غیر از کرمت نداد کس داد کسی		کار من مستمند بیچاره بساز		کان بر تو به هیچ آید و برماست بسی
پیش لب و زلفش ای دل از حیرانی		چون ابروی شوخ او مکن پیشانی		سودازدگی زلف او می‌بینی		باریک مزاجی لبش میدانی
دریغ آن روزگار شادمانی		دریغ آن در تنم زندگانی		کجا رفت آنکه طبعم شادمان بود		امیدم حاصل و بختم جوان بود
آن که شنا سندهٔ این گوهر ست		گر همه نفرین کندم در خورست		وان که به تقلید نشست اندرین		نشنوم، ار خود کندم آفرین !
چون دل شب حاملهٔ مهر گشت		بر شب حامل مه کامل گذشت		حامل یک ماهه نه بل یکشبه		تاجوری زاد در آن کوکبه
تا به سریر عرب آن جسم نشست		رعب عرب بر همه عالم نشست		فتنهٔ چشم آمده زان سو مدام		تیغ زبان خفته میان نیام
دیده که نادیدهٔ دیدار تست		دیده و نادیده گرفتار تست		چون اثر شوق ز غایت گذشت		کفهٔ دانش ز کفایت گذشت
عود قماری که همی داد دود		غالیه می‌ساخت گل از دود عود		تا که به عزلت نشانند خیز		پیشتر از مرگ به عزلت گریز
شه آن را دان که گفت از جان آزاد		به ترک بخل و خشم لهو و بیداد		شهی کش چارترکش در کله نیست		بباید ترک او گفتن که شه نیست
یارب از آیین صواب خودم		هم تو بیاموز جواب خودم		بو که ز نزدهت گه درالسلام		بوی علیکی رسد و السلام
رفت آنکه چشم راحت خوش می‌غنود ما را		عشق آمد و برآورد از سینه دود ما را		تاراج خوبرویی در ملک جان در آمد		آن دل که بود وقتی گویی نبود ما را
دوش زیاد رخت اشک جگر سوز من		شد به هوا پر بسوخت مرغ شب آهنگ را		در طلب عاشقان گر قدم از سر کنند		هیچ نپرسند با زمنزل و فرسنگ را
جانا به پرسش یاد کن رو زی من گم بوده را		آخر پرحمت باز کن آن چشم خواب آلوده را		نا خوانده سویت آمدم ناگفته رفتی از برم		یعنی سیاست این بود فرمان نافرموده را
سوختهٔ رخت اگر سوی چمن گذر کند		در دل خود گمان کند شعله گرم لاله را		تو ز پیاله می‌خوری من همه خون که دم به دم		حق لبم همی دهی از لب خود پیاله را
که ره نمود ندانم قبای تنگ ترا		که در کشید به بر سرو لاله رنگ ترا		چه گویمت که دل تنگ من کرا ماند		اگر تو خورده نگیری دهان تنگ ترا
مرا ز ابروی تو شبهه می‌رود به نماز		که سجده می‌کنم و صورتست در محراب		مرا که سوخته گشتم ز آفتاب رخت		از آن لب اربتوانی به شربتی دریاب
با خیال زلف و رویت چشم من		نیمه‌ای ابر است و نیمی آفتاب		زان لب میگون که هوش ازمن ببرد		خون همی گریم چو برآتش کباب
چه کرد پیش رخت گل که گل فروش او را		به دست خود به گلو بسته ریسمان انداخت		کمال حسن تو جایی رسید در عالم		که خلق را بدو خورشید در گمان انداخت
عشق آمد و گرد فتنه بر جایم ریخت		عقلم شد و صبررفت و دانش بگریخت		این واقعه هیچ دوست دستم نگرفت		جز دیده که هر چه داشت درپایم ریخت
بیا کز رفتنت جانم خراب است		دل از شور نمکدانت کبابست		درنگ آمدن ای عمر کم کن		که عمر از بهر رفتن در شتاب است
نه مرا خواب به چشم و نه مرا دل دردست		چشم و دل هر دو به رخسار تو آشفته و مست		تا به گلزار جهان سرو بلندت برخاست		هر نهالی که نشاندند به بستان بنشست
جعد مرغولت که در هربند او صد حلقه است		دام دلهای اسیران گرفتار بلاست		هر که در کوی تو بویی برد از عالم گذشت		هر که از دردت نصیبی یافت فارغ از دواست
جان ببردی خوش هنوز نه ای		دست بر دل نه این زمان که تراست		بر رخ زرد من بخند و بگو		خنده انگیز ز غفران که تر است
مرا داغ تو بر جان یادگار است		فدایش باد جان چون داغ یار است		اگر جان می‌رود گو رو غمی نیست		تو باقی مان که مارا با تو کار است
عاشق سوخته دل زنده به جان دگر است		زین جهانش چه خبر کو به جهان دگر است		بس که از خون دلم لالهٔ خونین بشگفت		هر کجا می‌نگرم لاله ستان دگر است
باغمت شادی جهان هوس است		شادی من همین غم تو بس است		از سرخشم اگر بخایی لب		بر لبت بوسه دادنم هوس است
گر چه خفتن خوش بود با یار در شبهای وصل		لیک در شبهای غم بیدار بودن هم خوش است		اندک اندک گه گهی بایار بودن خوش بود		ور میسر گرددم بسیار بودن هم خوش است
می‌گدازد لبت از بوسه زدن		چه توان کرد از آن نمک است		چشم من بین ز خیال لب تو		که شب و روز میان نمک است
در شهر چو تو فتنه و مردم کش و بیداد		من زیستن خلق ندانم که چسان است		ترکی که دو ابروش نشسته است به دلها		قربانش هزارست اگر چش دو کمان است
این جفا کاریت نو به نو است		مگر این جان کشته را در و است		چون ترا نیست نیم کنجد شرم		گفت من نزد تو به نیم جو است
نرخ کردی به بوسه‌ای جانی		بنده بخرید و رایگان دانست		دل زهجر تو بس که تنگ آمد		مرگ را عمر جاودان دانست
تاراج گشت ملک دل از جور نیکوان		ای دل برو که برده و بران خراج نیست		مشنو حدیث بی‌خبران در بیان عشق		دانی که احسن القصص اندر فسانه نیست
بیش رفتارت بیاید راه کبکم در نظر		گر رونده هست لیکن هم‌چو تو آینده نیست		چون بلایی نیست چشمت را به کشتن باز کن		هر که در عهدت به مرگ خویش میرد زنده نیست
سوزش سینهٔ من دید و کنارم نگرفت		دل دیوانه به زنجیر نگه نتوان داشت		نظری کردم و دزدیده مرا جان بخشید		کز رقیبان خنک دزدی من پنهان داشت
سرآن قامت چون سرو روان خواهم گشت		خاک آن سلسلهٔ مشکفشان خواهم گشت		بنده عشقم و آنانکه درین غم مردند		تازیم گرد سر تربتشان خواهم گشت
درین هوس که ببیند به خواب چشم ترا		بخفت نرگس و بیدار گشت و باز بخفت		بباغ با تو همی کرد سرو پای دراز		به یک طپانچه که بادش بزد دراز بخفت
هر صبر و سلام که دل سوخته را بود		اندر شکن سلسلهٔ خم به خمش رفت		یک روز به شالای وصالش نرسانید		آن عمر گران مایه که ما را به غمش رفت
مرگ فرهاد نه آن بود و هلاک شیرین		که برایشان زجدایی غم و درد افزون رفت		کشتن این بود که شیرین سوی فرهاد گذشت		مردن آن بود که لیلی به سر مجنون رفت
ساقی بیار می که چنان سوخت دل زعشق		کز سوز این کباب همه خانه بو گرفت		ای پرده‌پوش قصهٔ من بگذر از سرم		کاین سرگذشت من همه بازار و کو گرفت
مشکلست آزاد بودن دل که با دلبر نشست		مردنست از تن جدایی دل که با جان خو گرفت		عقل بیرون شد زمن پرسیدمش کاین چیست ؟ گفت 		ما که هشیاریم ! با دیوانه نتوان خو گرفت
ای بر سر خوبان جهان سر چشمت		درد از چه فتادست بگو در چشمت		از بس که به چشم تو درمد دل من		درد دل من کرد اثر در چشمت
نارسته می توان دید از زیر پوست خطت		چون نامه یی که کاتب سوی برون بخواند		ای دل سپاس دار که گردوست جور کرد		از بخت نامساعد من بود ازو نبود
ای درج لعل دوست مگر خاتم جمی		زینسان که دست کس به نگینت نمی‌رسد		هرگز ترا چنان که تو بی کس نشان نداد		پای گمان به صد یقینت نمی‌رسید
کسی تلخی من داند که بیند خندهٔ شیرین		کسی خون خوردنم داند که بیند گریهٔ فرهاد		مرا تا کی غم هجر تو پامال جفا دارد		بخواهم داد جان بر باد ازین غم هر چه باداباد
ای که بر کندی دل از پیمان یاران قدیم		گاه‌گاهت یاد باید کرد از عهد و داد		محنت هجران ورنج راه و تشویق سفر		این‌همه گویی نصیب جان مهجورم فتاد
گر نیندیشد رقیب او بلای عاشقان		هم بران جان بلا تشویش او خواهد فتاد		آنکه می‌گوید که دل ندهم بکس آخر گهی		پیش چشم شوخ کافر کیش او خواهد فتاد
ایزد که به زلفت شکن و تاب نهاد		در لعل لبت لولوی خوشاب نهاد		وان خال سیاه برسر ابرویت		هندوست که پا بر سر محراب نهاد
مرا گویی که دل بر یار دیگر به نهم لیکن		همین در دل تو می گنجی کسی دیگر نمی‌گنجد		ز هجرت موی شد خسرو ولی از شادی وصلت		بین آن موی را باری در کشور نمی‌گنجد
خوش آن ساعت که از وی بوسه خواهم		وی آن لبهای خندان را بدزدد		چو دزدانم کشد آن در و گوهر		چو گاه خنده دندان را بدزدد
جان تشنگی از شربت عناب تو دارد		دل بستگی از سنبل پرتاب تو دارد		چون دفتر گل باز کند مرغ سحرخوان		شرح شکن طرهٔ پرتاب تو دارد
کی درد ناکتر بود از حسرت فراق		جلاد گر به گاه قصاصی استخوان برد		برعقل خویش تکیه مکن پیش عشق از آنک		دزدی است کو نخست سرپاسبان برد
لب لعلت به لطافت گرو از جان ببرد		روی رنگین تو آب گل خندان ببرد		گر نه لنگر شود اندوه چو کوه تو مرا		باد برداشته تا خاک خراسان ببرد
زاهد از صومعه زنهار که بیرون نروی		که از آن سوی بلای دل و دین می‌گذرد		می‌گذشتی شب و از ماه برآمد فریاد		کاین چه فتنه است که بروی زمین می‌گذرد؟
در خواب نبینید رخ آرام دگر بار		هر دل که طلب در طمع و صل شما کرد		گفتم به من افگن نظر به چشم ببستی		تا چشم خوشت بستهٔ آن یک نظرم کرد
دی دلبر من که سر فرازی می‌کرد		ما را به کرشمه جان گدازی می کرد		آئینه بدست کرده خندان خندان		با صورت خویش عشق بازی می کرد
باد آمد و زان سرو خرامان خبرآورد		در کالبد سوخته جانی دگر آورد		امروز هم از اول صبحم سرمستی است		این بوی که بودست که باد سحر آورد؟
اگر نه جان عزیزی چرا دمی بی‌تو		به کام دل نفسی بر نمی‌توان آورد		هزار بوسه لبم زد زشوق بر دهنم		ازانکه نم دهان تو بر دهان آورد
چون عاشق صادق شدی ایمن منشین زانک		شمشیر بلا بر سر مردانه نسازد		سر تا به قدم جمله هنر دارد و خوبی		عیبش همه آنست که با بنده نسازد
سرو در باغ اگر هم‌چو تو موزون خیزد		ای بسا ناله که از بلبل مفتون خیزد		ساکنان سرکوی تو نباشند به هوش		کان زمینی است که از وی همه مجنون خیزد
کجاست ساقی بیدار بخت و خواب آلود		که بهر دادن جام شراب برخیزد		غلام نرگس مستم که بامداد پگاه		قدح بدست گرفته زخواب برخیزد
الا ای باد شبگیری به گلبرگ بنا گوشش		مجنبان زلف زنجیرش که من دیوانه خواهم شد		چو دیدم خال و خط آن پری رو را بدل گفتم		گرفتار او شوم در دام او زین دانه خواهم شد
ز هجرش بس که در خود گم شدم آگاهیم نبود		که هر شب من کجا و او کجا و دل کجا باشد؟		لبانت آن‌چنان بوسم که جایم بر لبان آید		کنارت آن زمان گیرم که عمرم در میان باشد
بیفشان جرعه‌ای ساقی گرائی بر سرم روزی		که خشت قالبم خاک سر کوی مغان باشد		خیال روی و قدش را درون دیده جا کردم		که جای سرو گل آن به که برآب روان باشد
اگر به تربتم آیی هزار سال پس از من		شگفته بر سر خاکم گل وفای تو باشد		زهی جماعت کوته نظر که سرو سهی را		گمان برند که چون قد دل ربای تو باشد
دلم برون شد از غمت غمت زدل برون نشد		زبون شدم که بود کو زدست غم زبون نشد؟		به جلوه‌گاه نیکوان که هست جلوهٔ بلا		کسی درون پرده شد که از بلا برون نشد
عقل وارون زتمنای تو معنی میکرد		عشق می‌آمد و او نیز مسخر می‌شد		گر چه بسیار بگفتیم نیامد درگوش		خوشتر از نام تو با آنکه مکرر می‌شد
ای آنکه ز دردت خبری نیست مکن عیب		گر سوخته‌ای از دل افگار بنالد		خسرو اگر از درد بنالد چه توان گفت		عیبی نتوان کرد که بیمار بنالد
مرهم از لبهات می‌جویم بدین جان فگار		وای بر ریشی که آنرا از نمک مرهم کنند		مردهٔ آن قامتم کاندم که بخرامد براه		مردگان در خاک هر دم حسرتی دیگر خورند
آنانکه عاشقان ترا طعنه می‌زنند		معذور دارشان که رخت را ندیده‌اند		دست ازتو می‌نشویم و از غم تمام خلق		دست از من شکستهٔ بی‌تاب شسته اند
گل سیرآب من در باغ بشکفت		گل صد برگ از رویش خجل ماند		خدنگ غمزهٔ ترکان شکاری		گذشت از دل ولی پیکان بدل ماند
ز چشم کافرت کز غمزه لشکر میکشد هر سو		به هفت اقلیم تن یک منزل آبادان نمی‌ماند		نه‌ای با بنده چون اول بدین خوش میکنم دل را		که پیوسته مزاج آدمی یکسان نمی‌ماند
مبصران که مزاج جهان شناخته‌اند		دو روزه برگ اقامت دران نساخته‌اند		خراب گردد این باغ و برپرند همه		نوازنان که در و عندلیب و فاخته‌اند
دیت از خوبرویان جست باید		به هرجایی که مشتاقان بمیرند		نیایند اهل دل در چشم خوبان		که اینان تنگ چشم آنان حقیرند
خشخاش که آرایش حلواش کنند		گه در کف و گاه در دهن جاش کنند		برند برای ریزهٔ چند سرش		وانگه سر زیر و پای بالاش کنند
حسن تو هم به کودکی افت شهر گشت اگر		زین چه که هست ذره‌ای برگذرد بلا شود		چون تو به باغ بگذری گل نرسد به بوی تو		لیک رسد به قامتت سرو اگر روان بود
از کجا مست آمدی ای مه که غارت شد نماز		پارسایی را که مشغول دعای خویش بود		پیش آن محراب ابرو جان خلقی در دعا		همچو انبوه گدا در مسجد آدینه بود
عمری در آرزوی تو رفتست و می‌رود		صبرم به جستجوی تو رفته است و می‌رود		رفتی و بوی زلف تو ماند و هزار دل		دنبال تو به بوی تو رفتست و می‌رود
گل و شکوفه همه هست و یار نیست چه سود		بت شکر لب من در کنار نیست چه سود		بهار آمد و هر گل که باید آن همه هست		گلی که می طلبم در بهار نیست چه سود
هست روشن به رخت دیده اگر خاک رهت		باز دریده کشم نور علی نور شود		بس‌که پروانه شود سوختهٔ شمع زعشق		عارف از سوختگی عاشق پروانه شود
ز تند باد جگرها مرا درونه بلرزد		گلی که بر سر آن سرو سرفراز براید		بیاد آن قدو قامت سرشک لعل‌دو چشمم		بهر زمین که بریزد درخت ناز برآید
من امروز از طریق اشک خون آلود خود دیدم		که بنیاد دل پر خون من برکنده می آید		تو خود دانی که نتوان زیست بی تو لیک حیرانم		که ترک دوستان مهربان از دوست چون آید؟
بهار بی رخ گلرنگ و چه کار آید		مرا یک آمدند به که ده بهار آید		به این صفت که همی خوریم بردر تو		ترا چگونه می‌اندر گلو فرود آید ؟
رفت و باز آمدنش تا به قیامت نبود		ای قیامت تو بیا زود که تا باز آید		ای صبا از سر آن کوی غباری به من آر		مگر این دل که زجا رفت بجا باز آید
به سازی سوی من به شوخی دل زمن بستد		بدو گفتم چه خواهی کرد گفتا کار می آید		چو رفتم بردرش بسیار دربان گفت کاین مسکین		گرفتار است گویی کاینطرف بسیار می آید
یارب که می خوش دلیت باد گوارا		هر چند که از مات گهی یاد نیاید		فرداش مخوانید به بالین‌گه من زانک		شیرین به سر تربت فرهاد نیاید
دوش دل در کوی او گم کرده‌ام		دوستان برخاک راهش بنگرید		کور بادا چشمتان گر صبحگاه		پی من آن روی چو ماهش بنگرید
با یار ز من خبر بگویید		وین راز نهفته تر بگویید		چشمش من مستمند را کشت		در گوش وی این قدر بگویید
صبوری با غمش می گفت در دل		که من رفتم تو جای من نگهدار		گر درد سریت هست از عشق		بارد بساز و ترک سر گیر
خوش بود بادهٔ گلرنگ در ایام بهار		خاصه در سیایهٔ گلهای تر اندام بهار		بغنیمت شمر ایدوست اگر یافته‌ای		روی زیبا و می روشن و ایام بهار
ای باد صبح‌دم خبر آشنا بیار		بوی نهفته زان صنم دلربا بیار		ما تا که یابم از دل گم گشته آگهی		یک تار مو ازآن سر زلف دو تا بیار
ای لعل لبت چو بر شکر شیر		شکر ز لب تو چاشنی گیر		از زلف بریدنت دل من		دیوانه شد و برید زنجیر
پرسی که چگونه‌ای ؟ چگویم ؟		کز مرده برون نیاید آواز		گویند مرا برو ازین کوی		دل گم کردم کجا روم باز ؟
تن پیر گشت و آرزوی دل جوان هنوز		دل خون شد و حدیث بتان برزبان هنوز		عالم تمام پر ز شهیدان کشته گشت		ترک مرا خدنگ بلا در کمان هنوز
مست من چون باده نوشی جرعه برمن بریز		درد جام خود برین رسوای تر دامن بریز		تیرگی عیش مشتاقان ترا چون رو شنست		بردل تاریک خسرو و بادهٔ روشن بریز
گویم ببخش جان من او گویدم که نه		جان بخش من بس است همان گفتن نه اش		چون گل زرشک جامه درانم که تاچراست		در گرد کوی گشتن باد سحر گهش
کرشمه‌های سر زلف در بنا گوشش		حدیث درد دلم ره نداد در گوشش		اگر زخامه کج افتاد نقش ما چه کنیم		چگونه عیب توانیم کرد بر نقاش؟
گر ای نسیم ترا ره دهند درحرمش		ببوس از من خاکی نشانهٔ قدمش		میان دلبر و دل حاجت رسالت نیست		و لیک هم بنوشتیم ماجرای غمش
قبا و پیرهن او که می‌رسد به تنش		من از قباش به رشکم قبا ز پیرهنش		عجب اگر نتوان نقش خاطرش دریافت		ز نازکی بتوان دید روح در بدنش
مطرب از ناله‌ام چنان شد مست		که فراموش کرده پردهٔ خویش		ساقیا خون من بخور به تمام		می بده لیک نیم خوردهٔ خویش
کتاب فقه ندانند در مدارس ما		دریغ عمر که شد صرف در اصول و فروع		فقیه شرع که ما را همی کند تکفیر		به عمر خویش نکردست سجده‌ای به خضوع
من بدان نذرم که گر میرم به سویم بنگری		بین که چون من چند کس مرد است در بازار عشق		تیغ خود بگذار تا وام تو بگذارم از انک		وام معشوق است سر برگردن عیار عشق
چو از زلفش بدین روز اوفتادم		تو هم ای شب مکن برمن تطاول		نباشد چون جمالت مجلس افروز		اگر خورشید بنشیند به محفل
نگارا صحبت از اغیار بگسل		گل خندان من ازخار بگسل		ندانم تا که گفت آن بی‌وفا را		که مهر از دوستان یک بار بگسل
ز گلزارت گنه کارم به بویی		مکش چون نه بدیدم نه چشیدم		خلاص من بجویید ای رفیقان		که من در قید مهر او اسیرم
گفتی دو چشم و دو لبم زینها کدام آید خوشت		خوردند اگر چه خون من هر چار می آید خوشم		خواهم شبی کز بوی او بی‌خود شوم پهلوی او		گه رونهم برروی او گه دوش بر دوش آیدم
عذر تقصیر بخواهیم که از خدمت رفت		گر خدا خواسته باشد که به خدمت برسیم		میخلی روز و شب اندر دل آزردهٔ من		به چه مشغول شوم کز تو فراموش کنم
من که پا تابهٔ همت کنم از اطلس چرخ		افسر جم نگر این ژنده که بر سر بستم		عقل گوید پارسایی پیشه کن		مست عشقم پارسایی چون کنم
پگه بیامد و همسایه گفت خوابم نیست		که ناله‌های تو در سینه کار می‌کندم		دوش گفتی که وفای بکنم ترسم از آنک		ناگهان در دلت آیت که کنم یا نکنم ؟
من که پا تا بهٔ همت کنم از اطلس چرخ		افسر جم نگر این ژنده که بر سر بستم		عقل گوید پارسایی پیشه کن		مست عشقم پارسایی چون کنم
بگه بیامد و همسایه گفت خوابم نیست		که ناله‌های تو در سینه کار می کندم		براه بی سرو و پا می‌روم که آب دو چشم		رها نمی‌کندم تا به پای خود بروم
مرا اگر چه که بردست غم فروخته‌ای		هنوز داغ غلامیت بر جبین دارم		چنان اسیر بتم که زقبله نیست خبر		زمن حکایت بطحی مپرس کز چینم
تا کی به زبان طاعت و اندر دل جام		بگرفت دلم زین گنه تقوی نام		دردی بمن آور چومیم نیست به جام		میخواره و پخته بهتر از صوفی خام
دی باد صبح بوی تو آورد سوی من		امروز دل به سوی تو برباد داده‌ام		گفتی دل شکسته بنه بر دو زلف من		من خود شکسته وار بر این دل نهاده‌ام
دی باد صبح بوی تو آور رسوی من		امروز دل به سوی تو بر باد داده‌ام		گفتی دل شکسته بنه بر دو زلف من		من خورد شکسته وار بر این دل نهاده‌ام
شبی در کوی آن مه روی رفتم		سر و پا گم چو آب جوی رفتم		نمی‌رفتم بلا شد بوی زلفش		خراب اندر پی آن بوی رفتم
برو جایی که من میدانم ای باد		که من آنجا دلی در بند دارم		مرا از صحبت جان شرم بادا		که با جز تو چرا پیوند دارم؟
الا ای ساقی فار غدلان می هم بدیشان ره		که من با روزگار خویشتن خونخواریی دارم		برو ای بخت خواب آلود از پهلوی بیداران		که تو شب کوریی زاری و من شب کاریی دارم
ز بسکه سینه خراشم چو گل ز دست فراق		چو لاله غرقهٔ خون است چاک پیرهنم		ز بعد مردنم از سوز دل چنین باشد		بسوزداز تب هجر تو در لحد کفنم
هر شب از شوق جامه پاره کنم		عاشقم عاشقم چه چاره کنم؟		از درونم برون نخواهد رفت		گر چه صد جای سینه پاره کنم
بی معرفی سخن مسلسل چکنم		بی قوت عقل نکته را حل چکنم		خواهم خود را درست بینم لیکن		آئینه کجست و دیده احوال چکنم
آن چه بر من لب تو میکند ای جای من نیز		می‌توانم که کنم بر لبت اما نکنم		دوش گفتی که وفایی بکنم ترسم از آنک		ناگهان در دلت آیت که کنم یا نکنم ؟
بگفتندش فلان مرد از غمت گفت		نخواهد مرد چون من جان اویم		ز زلفش دل همی جستم دلم گفت		که زان تو نیم من زان اویم
بی رقیب آی شبی تا پیشت		حال خود گویم و تنها گویم		سر نهم برکف پایت وآنگاه		لیتنی کنت ترا با گویم
بی رقیب آی شبی با پیشت		حال خود گویم و تنها گویم		سر نهم بر کف یایت و آنگاه		لیتنی کنت ترا با گویم
یارب غم آن سرو خرامان به که گویم ؟		دل نیست بدستم سخن جان به که گویم ؟		خونابهٔ پیدا همه بینند خود از چشم		احوال جگر خوردن پنهان به که گویم ؟
گر لب چون انگبینت را به دندان بر کنم		خون ازو بیرون نیاید انگبین آید برون		گرخیالت برد جانم برزبان نارم از انک		منت کم همتان بر میهمان آید گران
باآنکه در شکنجه غم بسته مانده‌ام		هم باز مانده از چو تو باری نمی‌توان		ای ماه نو زحلقه به گوشان بندگیت		مابنده‌ایم حلقه دران گوش در مکن
گر توانی بدو رسانیدن		یک سلام از من ای صبا برسان		پس بگو کز دو چشم فتنه پرست		بده انصاف ما و یا بستان
گفتی که نالهٔ تو به یار تو می‌رسد		آنجا که ناله می‌رسد آنجا مرارسان		ما چون نمی‌رسیم بدان آرزوی دل		یارب تو آرزوی دل ما به ما رسان
به بند سخت شدن در شکنجه جان دادن		از ان بهشت که در بند نیکوان بودن		طریق بلهوسان است نی رهٔ عشاق		زعشق لاف پس از فتنه برکران بودن
گناهی جز وفاداری من اندر خود نمی‌بینم		ندانم تا که فرمودت که دل از دوستان برکن		الا ای ساقی مستان طفیل جرعهٔ رندان		شرابی گر نمی‌آزرم سفالی برسرم بشکن
ای دل علم به ملک قناعت بلند کن		بر آتش درونهٔ آن جان سپند کن		تا چند زاغ مزبله لختی همای باش		خود را به نانمودن خویش ارجمند کن
گفتم که نزد من نشین مگذار زارم اینچنین		تو نازکی و نازنین تنگ آیی از فریاد من		ای دل دران زلف دو تا می باش تسلیم بلا		کاسان نخواهد شد رها ازدام این صیاد من
هر که دید آن صفحه رخسار خواند الحمد و گفت		الله الله آیتی از رحمت یزدانست این		با چنین شبها که من دارم چه باشد وه که گر		یادت آید روزی ازشبهای تنها ماندگان
روی زمین را تویی آب حیات		تشنه ز تو هر که به روی زمین		زلف که شد طوق گلوی تو کرد		سلسله در گردن ما معین
بدیدم یک رهش دیوانه گشتم		دلم گوید که بار دیگرش بین		دلم را سوختن ور باورت نیست		درونم چاک کن خاکسترش بین
گل کیست تا به پات رسد یا مرا بکش		یا پا برهنه بر گل و بر یاسمین مرو		بر نازکان باغ ببخشای و لطف کن		زینسان به ناز در چمن ای نازنین مرو
امروزدر جانم سخن فردای وصلم در دهن		او در غم امروز من من در غم فردای او		هرشب روم با چشم تر آن جا که بود آن سیم بر		گر چه از ونبود اثرباری ببینم جای او
آن لاله و گل که بوستان ساخت همه		دانی ز کجا علم برافراخت همه		از بس که زمین سیر شد از خوردن خلق		هر خون که در و بود برانداخت همه
گر به آغوش بریزند گل اندر برمن		آنهمه خار بود چون تو در آغوش نه ای		دوش گفتی که کنم چارهٔ کارت فردا		آخر امر و زچرا بر سخن دوش نه‌ای ؟
خنده را سوختن جان من آموخته‌ای		غمزه را غارت ایمان من آموخته‌ای ؟		جان به بازی ببری از من و بازم ندهی		این چه بازی است که برجان من آموخته‌ای؟
خون ریز که گر بپوشدت کس		در هر مژه صد جواب داری		گفتی کنمت به غمزه بسمل		بسم‌الله اگر شتاب داری
ای صوفی سیمی به صفائی نرسی		تا جان ندهی به خون بهائی نرسی		تو رهرو و منزلت در خواجه ومیر		این ره که تو میروی به جائی نرسی
بهر گشاد عالمی بگشا ز زلف خود خمی		در پیچ پیچ زلف تو پوشیده شد چون عالمی		با خویش گویم راز تو می گویم و دم در کشم		اشک آیدم کاندر غمت انبار گردد محرمی
روبگردان ای صبا بر من ببخشای و بیا		کز تو بوی آن نگار آشنا آید همی		بوی گل گه گه که می آید زمن جان می‌رود		زانکه من می‌دانم و من کز کجا آید همی
تو می روی و به نظارهٔ تو چشم جهانی		بگو که آگهی از عاشقان دلشده یا نی		غلام پنجهٔ مرغول هندوانهٔ اویم		که هست هر خم مویی از و شکنجهٔ جانی
بت من بت پرست را چه زنی		مستم از عشق مست را چه زنی		روی خود پوش چشم را چه کنی		بت شکن بت پرست را چه زنی
ای باد که از کوی وفا می‌آیی		آلوده به بوی آشنا می‌آیی		زانگونه که نغز و جان فزا می‌آیی		من میدانم که از کجا می‌آیی
اهل الدیار اهل الدیار هل جامع العشق القرار		با عشق کی گنجد قرار ناصح برو شرمی بدار		ناصح برو شرمی بدار با پند عاشق را چه کار		پایند بهر او بیار یا با جنونش واگذار
ای حسن تو جلوه‌گر ز اسما و صفات		روی تو نهان در تتق این جلوات		اندیشه کجا بکبریای تو رسد		هیهات ازین خیال فاسد هیهات
در عهد صبی کرد جهالت پستت		ایام شباب کرد غفلت پستت		چون پیر شدی رفت نشاط از دستت		کی صید کند مرغ سعادت شصتت
این جان تو عاقبت ز تن خواهد جست		این جان تو عاقبت ز تن خواهد خست		این تن بتو عاقبت نخواهد ماندن		این جان تو عاقبت ز تن خواهد رست
دیدم دیدم که معرفت توحید است		دیدم دیدم که رهنمایم دید است		دیدم دیدم که گمرهی تقلید است		دیدم دیدم که دید در تجدید است
دانی ز چه عشق گلرخان مطلوبست		با بهر چه سار و سوزشان مطلوبست		از دوزخ مرهوب و بهشت مرغوب		آگاه شدن درین جهان مطلوبست
ای فیض غم زیان هر سودت هست		با این همه در امید بهبودت هست		هر چیز که پاک سوخت دودی نکند		با‌ آنکه تو پاک سوختی دودت هست
تا چند ز آب و نان سخن خواهی گفت		خواهی خوردن بروز و شب خواهی خفت		امروز تو را ز تو اگر حق نخرید		در روز جزا نخواهی ارزید بمفت
سر خاک شد و نقش خیال تو نرفت		خون گشت دل و شوق وصال تو نرفت		هر چند ز هجران تو زنگار گرفت		ز آینهٔ دل عکس جمال تو نرفت
تن را بگذار تا شوم من جانت		جان در باز تا شوم جانانت		از پای درآی تا بگیرم دستت		با درد بساز تا شوم در مانت
ای فیض بسی موعظه گفتی بعبث		در گوش نکردی درو سفتی بعبث		نوری بدل کسی نمی‌بینم من		بس خانهٔ تاریک که رفتی بعبث
ن را در اشگ شست و شو باید کرد		دلرا از غیر رفت و رو باید کرد		چون پاک شود و جودش از آلایش		آنگه جانرا نثار او باید کرد
با وصل تو دست در کمر نتوان کرد		با درد فراق هم بسر نتوان کرد		چون چارهٔ کار غیر بی‌تابی نیست		جز ناله و آه بی‌اثر نتوان کرد
ای خسته ترا آن سر کو میسازد		زان لب دشنام رو برو میسازد		لب میدهدت شفا ز بیماری چشم		درد او را دوای او می‌سازد
این گلشن دهر عاقبت گلخن شد		هر دوست که بود جز خدا دشمن شد		جز مهر خدای هرچه در دل کشتم		حاصل اندوه و دانه صد خرمن شد
ایمان درست عشق کیشان دارند		هرچند که ظاهری پریشان دارند		مفتاح حقایقی که میجوئی فیض		زیشان غافل مشو که ایشان دارند
شادم که غمت همره جان خواهد بود		عشقت با دل در آنجهان خواهد بود		هجران تو با کالبدم خواهد ماند		وصل تو حیات جاودان خواهد بود
دیدم دیدم که هر چه دیدم حق بود		دیدم دیدم که دید دیدم حق بود		دیدم دیدم که می شنیدم از حق		دیدم دیدم که آن شنیدم حق بود
با رب تو مرا بخواهش من مگذار		جان را بهوای طاعت تن مگذار		جان صاف کش میکده تقدیس است		معتاد صفا بدردی من مگذار
در گوشهٔ انزوا خزیدن خوش تر		پیوند ز غیر حق بریدن خوشتر		ای فیض مکن علاج گوشت ز نهار		کافسانه دهر ناشنیدن خوشتر
زین دار فنا پای کشیدن خوشتر		پیوند ز این و آن بریدن خوشتر		دل کردن از اندیشهٔ دنیا خالی		در عاقبت کار رسیدن خوشتر
یا رب تو مرا بکردهٔ زشت مگیر		از معصیتم بگذر و طاعت به پذیر		چون مهر تو و نبی و اولاد نبی		نزد تو شفاعتم کند دستم گیر
گه در غزلم سخن کشد جانب راز		گاهی بقصیده میشود دور و دراز		نازم برباعی سخن کوته کن		تا باز شود بحرف لب بندد باز
ای فیض بیا دلی بدریا انداز		زین پستی خویش را ببالا انداز		یعنی ز کمال هر چه اندوختهٔ		از سر بردار و بر ته پا انداز
خود را بمحیط خطر انداز و مترس		سر در ره آن نگار در باز و مترس		بر سوختگان دست ندارد دوزخ		با آتش عشق دوست در ساز و مترس
مغرور بعلم خود مشو مست مباش		نزد علما نیست شو و هست مباش		در حضرت دوستان حق پستی کن		نزد دشمن بلند شو پست مباش
از عشق مجاز گویمت چیست غرض		زان چاشنی عشق حقیقیست غرض		از جلوهٔ حسن دوست در روی نکو		تعلیم طریق عشقبازیست غرض
با من بودی منت نمیدانستم		تا من بودی منت نمیدانستم		رفتم چه من ار میان ترا دانستم		با من بودی منت نمیدانستم
در راه طلب تمام دردم دردم		در ورزش فهم راز مردم مردم		گفتی که چرا نمیکنی در خود سیر		از من خبرت نبود کردم کردم
از غیب رسد، بدل سروشی هر دم		دلراست بدان سروش گوشی هردم		گه نغمهٔ حزن میرسد گاه طرب		نیشی است بهر دمی و نوشی هر دم
از لذت عیش اینجهان سرد شدم		در آرزوی اجل همه درد شدم		چندی چه زنان برنگ و بو بودم شاد		آخر بیقین آخرت مرد شدم
از صحبت خلق سخت دلتنگ شدم		وز دمها چون آینه در زنگ شدم		بس نام نکوی بی مسمی دیدم		از نام نکوی خویش در ننگ شدم
اینجا پاداش هر چه کردم دیدم		اینجا محصول هرچه کشتم دیدم		موقوف قیامت نیم اینجا همه شد		اعمال و جزا بیکدیگر سنجیدم
دیدم دیدم که هرچه کردم کردم		دیدم دیدم که هرچه کشتم چیدم		از چهره جان غبار تن چون رفتم		دیدم دیدم که پای تا سر دیدم
یکچند بگرد خویشتن گردیدم		یکچند ز این و آن خبر پرسیدم		آخر بدر خویش بدیدم مقصود		دیدم دیدم که آخرین در دیدم
در بحث بسی بگفتگو پیچیدم		بس قشر سخن شنیدم و فهمیدم		چون مغر رسید و سر بیگانه نداشت		خود گفتم و خود شنیدم و خود دیدم
کی باشد و کی بحال خود پردازم		کی باشد و کی جهاز عقبی سازم		کی باشد و کی ز خویش بیگانه شوم		کی باشد و کی تن و روان در بازم
کو همت عالئی که تا پست شوم		کو نیستی ز خویش تا هست شوم		کی می‌گذرد بعاقلی عمر عزیز		ای عشق بیار باده تا مست شوم
حیران خودم که از کجا می‌آیم		از بهر چه آمدم چرا می‌آیم		خواهم بکجا رفت چه از مردودی		نی دوزخ و نی بهشت را می‌شایم
از نور نبی واقف این راه شدیم		وز مهر علی عارف الله شدیم		چون پیروی نبی و‌ آلش کردیم		ز اسرار حقایق همه آگاه شدیم
از شرم گناه شاید از خون گریم		از ابر بهار بر خود افزون گریم		اشگی باید که نامه‌ام شسته شود		چون عمر وفا نمی‌کند چون گریم
ای فیض بیا که عزم می خانه کنیم		پیمان شکنیم و می بپیمانه کنیم		دل در ره عشوه‌های ساقی فکنیم		جان در سر غمزهای جانانه کنیم
نبکست بکس بخویش نیکی کردن		آزار کسست خویشتن آزردن		القصه بخویش میکنی آنچه کنی		نیکی و بدی بکس نشاید کردن
ای فیض بس است آنچه خواندی بس کن		از هیچ فن اندرز نماندی بس کن		تا قوت گفتگوی بودت گفتی		اکنون که ز گفتگوی ماندی بس کن
ای فیض بیا بجانب حق رو کن		این روی و ریای خلق را یکسو کن		کاری که بمیزان خدا ناید راست		بر هم زن و با جهانیان بکرو کن
شادی و طرب بغمسرائی میکن		تحصیل نوا به بینوائی میکن		بنشین چه ترا برگ شود بی برگی		بر مسند فقر پادشاهی میکن
مهرت سرشته حق در آب و گل من		جا کرده چه جان بتن در آب و گل من		از مهر علی و مهر اولاد علی است		محصول دو عالم من و حاصل من
مستم ز ندای لا اله الا هو		هستم ز برای لا اله الا هو		این مستی من ز لا اله الا هو		جانم بفدای لا اله الا هو
دیدیم جمال لا اله الا الله		دیدیم جلال لا اله الا الله		از دوزخ و از بهشت آزاد شدیم		جستیم وصال لا اله الا الله
ای فیض بسی موعظه گفتی گفتی		بس گوهر بی‌نظیر سفتی سفتی		یک خفته ز گفته تو بیدار نشد		احسنت کزین فسانه گفتی خفتی
یا رب جان را غذای دانش دادی		دل را دادی ز فیض دانش شادی		توفیق عمل بعلم هم نیز بده		آن هم تو معید نعم و هم بادی
تو یار مرا ندیده‌ای معذوری		زان روی گلی نچیده‌ای معذوری		از گلشن عشق یار بوئی نوزید		در زهدستان چریدهٔ معذوری
نی اهل دلی که بشنوم زو رازی		نی هم نفسی که باشدم دمسازی		کی باشد و کی که با پر و بال فنا		در عالم لامکان کنم پروازی
ملا بتو بحث و گفتگو ارزانی		صوفی بتو وجدهای و هو ارزانی		زاهد بتو انگبین و حور ارزانی		معشوق بما و ما باو ارزانی
ای نسخهٔ اصل خوبی و یکتائی		سرچشمه‌ آبروی هر زیبائی		روشن بود از جمال تو هر دو جهان		پنهانی تو ز غایت پیدائی
ای حسن تو مجموعهٔ هر زیبائی		وز هر دو جهان ز عشق تو شیدائی		نگذاشته داغ تو دلی را بیدرد		سودای تو کرده عالمی سودائی
خداوندا از افراط شراب شرب دوشینه		دمادم می‌رسد جانم به لب چون ساغر صهبا		ز موصول آنچه آوردند دوش امروز با ما خور		که خود خوردن مضر باشد شراب موصلی بی ما
خواجه از فرط بزرگی همچو **شد که دماغ		لاجرم بهر بزرگان **نجنباند ز جا		راستی وضع بزرگی**من دارد که او		چون ببیند کودکی از دور برخیزد به پا
یک حدیثم یادگارست از پدر		کای پسر چون حاجتی افتد تو را		همت از صاحب دلی کن التماس		پس به صاحب دولتی بر التجا
خداوندا چنین شهری که از آب و هوا خاکش		زد آتش در درون صد بار آب زندگانی را		به هندو رایگان افتاد ازو بستان به ترکی ده		که هندو قدر نشناسد متاع رایگانی را
هوس مملکت چرا نبود		بعد ازین هر گدا و تونی را		که به جای خلیفه در بغداد		بنشاندند کازرونی را
به سال هفتصد و هفتاد و پنج گشت خراب		به آب شهر معظم که خاک بر سر آب		دریغ روضه بغداد، آن بهشت آباد		که کرده است خرابش جهان خانه خراب
ای عذار تو از آفتاب تا بی یافت		گمان مبر که عذارت در آفتاب بسوخت		ولی چو در رهت افتاد آفتاب به مهر		جمال روی تو را دل بر آفتاب بسوخت
به نسب نیست نسبت مردم		هر کسی را به نفس خود شرف است		شرف در به جوهر خویش است		نه ز پاکی جوهر صدف است
شهی که شنقر عنقا شکار او را ماه		کلاه گوشه خورشید زنگ زرین است		چو باز سر علمش راهمای گردون دید		به چرخ گفت نظر باز کن که شاهین است
می که نفع است درو در خوردست		گرچه بیش از همه بدنام و دنی است		خار کو ما در گلبرگ طری است		ز آنچه آزار کند سوختنی است
وزیرا جهان قحبه بی وفاست		تو را زین چنین قحبه‌ای ننگ نیست		برون زین فراخی دگر را بخواه		خدای جهان را جهان تنگ نیست
خواجه از قول باز می‌گردد		خواجه را شرط و قول و پیمان نیست		دلپذیر است قول او لیکن		لیکنش بازگشت چندان نیست
ز پیری جهان دیده کردم سوالی		که بهر معیشت ز مال بضاعت		چه سرمایه سازم که سودی کند گفت		اگر می‌توانی قناعت قناعت
کنار حرص الا پر کجا توانی کرد		تو از طمع که سه حرف میان تهی افتاد		عزیز من در درویشی و قناعت زن		که خواری از طمع و عزت از قناعت زاد
ای یاد حضرتت چو قدح مایه نشاط		طبع جهان به خرمی دولت تو شاد		آن لفظ وعده‌ای که پی آن محقرست		حاشا که از ضمیر منیرت رود زیاد
شها قمری طوق‌دار تو آمد		که تا آستان بوسد و باز گردد		اگر هست ره تا چو دولت در آید		وگر نیست چون بلا باز گردد
ایا شاهی که بر الواح گردون		فلک نقش ثنایت می‌نگارد		دعاگو یک سخن دارد اجازت		اگر باشد در آید عرضه دارد
دیدی که محمد مظفر		در کسوت فاقه چون به سر برد		می‌زیست به جامه‌های کرباس		وانگه که بمرد در کول مرد
من که باشم که شوی رنجه به پرسیدن من		این چنین لطف و کرم هم ز شما برخیزد		پادشاهی تو هم عذر تو خواهه ورنه		چه ز دست من درویش گدا برخیزد
سحاب بهر یمین پادشاه روی زمین		به رقعه‌ای که ز خطش زلال جان بچکد		سواد شعر مرا التماس کرد از من		کنم به دیده سودای که آب از آن بچکد
گر چو گل خواهی که باشی سرخ روی		از زرت دامن فرو باید فشاند		در زد آتش به برگ و ساز خویش		پیش خلقش لاجرم آبی نماند
گر چه از اندیشه این واقعه		خلق را دردل به غیر از غم نماند		ظل احمد باد اگر شد ایمنه		عمر عیسی باد اگر مریم نماند
ستاره کوکبه شاها که بنده از دل و جان		همه دعای تو گوید همه ثنای تو خداوند		حکایتی دو سه دارد اگر چنانچه مجال		بود در آید و یک یک به عز عرض رساند
پادشاها بندگان درگه احسان تو		هر یک از هر جنس چندین چارپا بسته‌اند		چند نوبت خواستم اسبی به اسبی با رهی		این چنین میر اخران چرا در بسته‌اند
نوکران میر حاج اختچی		زین و پالان را به تنگ آورده‌اند		این دو بد قول مخالف وعده را		راستی نیکو به جنگ آورده‌اند
صد را نوکرانت ز برو زیر شدند		وز پهلوی اقبال تو ادبیر شدند		مردم همه از گرسنگی بر در تو		مردند و ز جان خویش سیر شدند
نفس من اگر چه جانبخش است		جگرم غرق خون چو مشک بود		گرچه دریا به ابر آب دهد		لب دریا همیشه خشک بود
چون سر چاه بلا باز شود بر یعقوب		حال پیراهن یوسف همه پوشیده شود		باش تا دولت ایام وصال آید باز		بوی پیراهنش از مصر به کنعان شنود
شها که بود که از فیض بخشش تو بدو		گهر به رطل نیامد درم به من نرسید		به حضرت تو رهی کرده خانه‌ای در خواه		به من رسید که دادی ولی به من نرسید
اگر هزار گنه بنده‌ای کند نبود		چنان بزرگ که اندک جریمه سرور		ستارگان همه در گرد شند بر گردون		گرفت نیست بران جمع جز که بر مه و خور
خورده بودم غصه بسیار و طبعم بسته بود		داد حبی مسلهم فرزند مردود حبش		تا به هر مجلس که بنشینم روانی می‌رویم		بر سر و بر سبلت و بر ریش مردود حبش
از آبله جرب تن من		شاخی است که غنچه گشت بارش		هر عضوی و صد هزار غنچه		هر غنچه و صد هزار خارش
گر سر ترک کلاه فقر داری ای فقیر		چار ترکت باید اول تا رود کارت ز پیش		ترک اول ترک مال و ترک ثانی ترک جاه		ترک ثالث ترک راحت ترک رابع ترک خویش
ای خداوندی که هر روز از درت		مژده فتحی دگر می‌آیدم		درگرفت از دولتت کارم چو شمع		این زمان پروانه‌ای می‌بایدم
گر خسیسی زیر بالا کرد و بالایت نشست		منع نتوان کرد سلمان نیست اینجا جای خشم		در فضیلت چشم با ابرو ندارد نسبتی		می‌نشیند ابروان پیوسته بر بالای چشم
ای وزیری که از خدا همه وقت		روی بخت تو تازه می‌خواهم		تا به اکنون نخواستم چیزی		از تو اکنون اجازه می‌خواهم
پادشاها هر چه گوید پادشه باشد صواب		همگان را آن سخن مبذول باید داشتن		التماسی کردی از من که التماسی کن ز من		التماس شاهخ را مبذول باید داشتن
میر سید می‌شناسی بنده را		تا نجویی زینهار آزار من		زحمتم بسیار دادی وین زمانه		رحمتی فرما ولی بر خویشتن
چشم من جای تو بود ای نور چشم		رفتی و ماند از تو خالی جای تو		چشم خود را اگر نمی‌بینم رواست		چون نبینم بی تو من ماوای تو
همی خرید خر و گاو و گوسفند و گله		زمان وقف جمال عرب همه ساله		ولی ولی ولی اندرین دو سه سال		نکرد حاصل غیر از بهای گوساله
ایا کار و بار اعتباری نداری		بر شاه دلشاد کاری نداری		سگان را مجال است بر آستانش		خوشا وقت ایشان تو باری نداری
جهنمی زنک زن 		مشابه است به بی دولتی و بی دینی		خرست و جاهل و عامی و بی معامله گوی		ولی چه سود که بیچاره نیست قزوینی
آمد سحری ندا ز میخانه ما		کای رند خراباتی دیوانه ما		برخیز که پر کنیم پیمانه ز می		زآن پیش که پر کنند پیمانه ما
ای آنکه تو طالب خدایی به خود آ		از خود بطلب کز تو جدا نیست خدا		اول به خود آ چون به خود آیی به خدا		کاقرار نمایی به خدایی به خدا
با باد، دلم گفت که بادا بادا		با یار بگو و هر چه بادا بادا		کآن کس که مرا ز صحبتت کرد جدا		شب با غم و رنج روز بادا بادا
جز نقش تو در نظر نیامد مارا		جز کوی تو رهگذر نیامد ما را		خواب ار چه خوش آید همه را در عهدش		حقا که به چشم در نیامد ما را
از عهد و وفا هیچ خبر نیست تو را		جز وعده و دم هیچ دگر نیست تو را		سازند کمر به دست عشاق به ناز		چون است کز این دست کمر نیست تو را
با طبع لطیف از در لطف در آ		با نفش غلیظ ز ره جور میا		در هیزم و گل تاملی کن که جهان		آن را به تبر شکافت و این را به صبا
گفتم که مگر به اتفاق اصحاب		در موسم گل ترک کنم باده ناب		بلبل ز چمن نعره زنان داد جواب		کای بیخبران برگ گل و ترک شراب؟
درد آمد و گرد من ز هر سو بنشست		گه بر سرو چشم و گاه بر رو بنشست		چون دولت کار او به پایان برسید		آمد به ادب به هر دو زانو بنشست
اشکم ز رخ تو لاله رنگ آمده است		پای دلم از دلت به سنگ آمده است		آمد دل و در کنج دهانت بنشست		مسکین چه کند ز غم به تنگ آمده است
من با کمر تو در میان کردم دست		پنداشتمش که در میان چیزی هست		پیداست کز آن میان چه بر بست کمر		تا من ز کمر چه طرف بر خواهم بست
دیدیم که این دایره بی سر و بن		انگیخت بسی جور نو از دور کهن		گر بالش چرخ زیر دست تو شود		زنهار به هیچ رو بر او تکیه مکن
تا با شدم این جان گرامی در تن،		خواهم به غم عشق تو جان پروردن		چون زلف تو تا سرم بود بر گردن		شور تو ز سر بدر نخواهم کردن
بیماری شمع بین و آن مردن او		تب دارد و می‌رود عرق از تن او		بر شمع دلم سوخت که در بیماری		کس بر سر او نیست به جز دشمن او
یاقوت لبا، لعل بدخشانی کو؟		و آن راحت روح و راح ریحانی کو؟		گویند حرام در مسلمانی شد		تو می‌خور و غم مخور مسلمانی کو؟
این ابر نگر خیمه بر افلاک زده		صد نعره شوق از دل غمناک زده		از دست زلیخای هوا یوسف گل		بر پیرهن حریر صد چاک زده
ای سایه سنبلت سمن پرورده،		یاقوت تو را در عدن پرورده،		همچون لب خود مدام جان می‌پرور		ز آن راح که روحی است بدن پرورده
در رشته دندان تو ای غیرت مه		دردی اگر از دود دلی گشت سیه		از جوهر حسن تو نشد هیچ تبه		آراسته شد رشته درت به شبه
دیدم صنمی خراب و مست افتاده		در دست مغان دلربا افتاده		از می چو صراحی شده افغان خیزان		وانگه چو قدح دست به دست افتاده
ای سکه‌ای از خاک درت بر هر وجه		ار سیم رخ تو نیست نازک‌تر وجه		از هر چه نسیم سحری می‌آورد		جز خاک درت نمی‌نشیند در وجه
چون حال دل من ز غمت گشت تباه		آویخت در آن زلف دل آشوب سیاه		ز آنسان که در آتش سقر اهل گناه		آرند به مار و کژدم از عجز پناه
با منعم خود برون منه پای ز راه		عصیان ولی نعم گناهست گناه		در منعم خود که او دواتست، چو کلک		بگشاد زبان او سیه گشت سیاه
ای بس که شکست و باز بستم توبه		فریاد همی کند ز دستم توبه		دیروز به توبه‌ای شکستم ساغر		امروز به ساغری شکستم توبه
ای دوست کجائی و کجائی که نئی؟		آخر تو کرائی و کرائی که نئی؟		بیگانگی تو با من افتاد ار نه		تو یار کدام آشنایی که نئی؟
چون چشم سیه بناز می‌گردانی		بر من غم دل دراز می‌گردانی		شوخی است عظیم نرگس بیمارت		خوش می‌گردد چو باز می‌گردانی
در معده خالی ندهد مل ذوقی		بی ساغر می‌ندارد از گل ذوقی		بی برگ و نوای عیش حاصل نشود		از برگ گل و نوای بلبل ذوقی
سوسن ز صبا یافت خط آزادی		ز آن کرد از آن به صد زبان آزادی		در پرده صبا دوش ندانم که چه گفت		با غنچه که غنچه بر شکفت از شادی
تا اسب مراد شه صفت می‌تازی		با حال من پیاده کی‌ پردازی؟		من با تو چو رخ راست روم لیکن تو		چون فیل و چو فرزین بر شکفت از شادی
دی دیده به دل گفت که چرا پر خونی؟		ز آن سلسله زلف چرا مجنونی؟		من دیده‌ام از برای او پر خونم		آخر تو ندیده‌ای، چرا پر خونی؟
ای دیده پی بلای دل می‌پوئی		در آب بلای دل، بلا می‌جوئی		خواهی که به اشک دیده دل پاک کنی		سودت ندهد که خون به خون می‌شوئی
می‌گفت عماد کاشی از نادانی		کامسال گرانی بود از بی نانی		تا بود وجود او گران بود همه		چون مرد کنون هست بدین ارزانی
زنجیر سر زلف چو می‌جنبانی		بر دامن ماه مشک می‌افشانی		چشم سیهت که شوخ می‌خوانندش		شوخ می‌رود چو باز می‌گردانی
گر زانکه بدین شاهدی و شیرینی		در خود نگری، بروز من بنشینی		منگر به جمال خویشتن، ور نگری		در آینه، هر چه بینی از خود بینی
ای دیده اگر هزار سیل انگیزی		خاک همه تبریز به خون آمیزی		از عهده ماتمش نیائی بیرون		بی فایده آب خود چرا می‌ریزی؟
ای ابر بهار خانه پرورده تست		ای خار درون غنچه خون کرده تست		ای غنچه عروس باغ در پرده تست		این باد صبا این همه آورده تست
قسم تو اگر مراد گر حرمان است،		حظ تو اگر درد و اگر درمان است،		از گردش آسمان بباید دانست		کونیز بحال خویش سرگردان است
در طیره‌ام از باد که آمد سویت		وز شانه که دست می‌زند در مویت		خود سایه که باشد که فتد در پیشت؟		خورشید که باشد که جهد در کویت؟
با مهر رخ تو بیش از ایت تابم نیست		وز دست خیالت هم شب خوابم نیست		از دیده به جای اشک از آن می‌ریزم		من خون جگر که در جگر آبم نیست
آتش ز دهان شمع دیشب می‌جست		ناگاه سپیده دم زبانش بشکست		سر رشته به پایان شد و تابش بنماند		روزش به شب آمد و بروزم بنشست
ما هم که رخش روشنی خور بگرفت		گرد خط او دامن کوثر بگرفت		دلها همه چاه زنخدان انداخت		و آنگه سر چاه را به عنبر بگرفت
تا ناله بلبلم به گوش آمده است		دل با سر عیش نای و نوش آمده است		رگ از تن خشک تاک برخاسته است		خون در تن جام می‌ بجوش آمده است
با لعل لبت شراب را مستی نیست		با قد تو سرو را به جز پستی نیست		ما را دهن تو نیست می پندارند		با آنکه به یک ذره در او هستی نیست
در معرض رویت قمر آمد بشکست		در رشته لعلت شکر آمد به شکست		موی تو ز بالا به قفا باز افتاد		ناگاه سرش بر کمر آمد به شکست
با آنکه دو چشم شوخ او عربده جوست		در شوخی و دلبری خم ابروی اوست		بالای تو چشم است که می‌یارد گفت		با دوست که بالای دو چشمت ابروست
آن یار که بی نظیر و بی مانند است		عقل و دل و جان به عشق او در بند است		در یک نظر از مقام عالی جان را		بر خاک نشاند و جان بدین خرسند است
آورد بهم تیر و کمان را در دست		تیر آمد و در خانه خویشش بنشست		آمد به سر تیر کمان خانه فرو		انصاف که نیک از آن میان بیرون جست
دیشب سر زلف یار بگرفتم مست		کز دست من دلشده چون خواهی رست		گفتا که شب است دست از دستم بدار		تا با تو نگیردم کسی دست به دست
قسمم همه درد است و دوا چیزی نیست		در سینه به جز رنج و عنا چیزی نیست		درد است گرفته سر و دستم در دست		دردا که به جز درد مرا چیزی نیست
مقصود ز احسان درم و دینار است		چندم دهی امید که زر در کار است؟		از بخشش اگر وعده امید است تو را		امید به دولت شما بسیار است
این اشک گریز پا که خونی من است		در خون من از عین زبونی من است		با اینهمه کز چشم من افتاد، دلم		با اوست که یار اندرونی من است
گل بین که ز عندلیب بگریخته است		با دامن با قلی در آمیخته است		بگذشته ز سبحان سخنی چون بلبل		وز دامن باقلی در آویخته است
شاها ز تو چشم سلطنت را نور است		در سایه چتر تو جهان معمور است		المتنه الله که عدو مقهور است		بر رغم عدوی تو ولی منصور است
چون در سر زلف تو صبا می‌پیچد		سودای وی اندر سر ما می‌پیچد		چون زلف تو عقل سر پیچید از ما		دریاب که عمر نیز پا می‌پیچد
خالت که بر آن عارض مهوش زده‌اند		یارب که چه دلگشا و دلکش زده‌اند		ای بس که در آرزوی رویت خود را		چشم و دل من بر آب و آتش زده‌اند
سیمین ز نخت که جان از آن بنماید		سییبی است که دانه از میان بنماید		در خنده بار دانه ماند لب تو		کز دانه لعلش استخوان بنماید
گل افسری از لعل و گهر می‌سازد		زر دارد و این کار به زر می‌سازد		یک سفره بر آراست به صد برگ و نوا		دریاب که سفره سفر می‌سازد
این عمر نگر چه محنت افزای آمد		وین درد نگر چه پای بر جای آمد		درد از دل و چشم من به تنگ آمده بود		کارش چو به جان رسید در پای آمد
در وصف لبت نطق زبان بسته بود		پیش دهنت پسته زبان بسته بود		ابروی تو آن سیاه پیشانی دار		پیوسته به قصد سرمیان بسته بود
آن را که می و مطرب دلکش باشد		در موسم گل چرا مشوش باشد		گل نیست دمی بی می و مطرب خالی		ز آنروی همیشه وقت گل خوش باشد
گل زر به کف و شراب در سر دارد		در گوش ز بلبل غزلی تر دارد		خرم دل آنکسی که چون گل به صبوح		هم مطرب و هم شراب و هم زر دارد
چون قسم تو آنچه عدل قسمت فرمود،		یک ذره نه کم شود نه خواهد افزود،		آسوده ز هر چه نیست می‌باید زیست		و آزاد ز هر چه هست می‌باید بود
دی سرو به باغ سرفرازی می‌کرد		سوسن به چمن زبان درازی می‌کرد		در غنچه نسیم صبحدم می‌پیچید		با بید و چنار دست بازی می‌کرد
زلف سیهت که بر مهت می‌پوید		در باغ رخت سنبل و گل می‌بوید		بر گوش تو سر نهاده و اندر گوشت		احوال پریشانی ما می‌گوید
هر لحظه ز من ناله نو می‌خیزد		پیری ز تنم خرابه‌ای انگیزد		پوسیده شدست خانه آب و گلم		هر جه که نهم دست فرو می‌ریزد
جان در طلب رطل گران می‌گردد		تن بر سر بازار مغان می‌گردد		مسواک به عهدم نرسیده است به کام		تسبیح به دست من به جان می‌گردد
زلف تو همه روز مشوش باشد		خال تو از آن روی برآتش باشد		چشم خوش بیمار تو در خواب خوش است		بیمار که خواب خوش کند خوش باشد
ترکم که مهش به پیش زانو می‌زد		با شاه فلک به حسن پهلو می‌زد		دل می‌طلبید و من بر ابرویش دل		می‌بستم و او گره به ابرو می‌زد
 م که همیشه آب خود می‌ریزد		افتاده ز پا، وز آن نمی‌پرهیزد		بر پای کنش به دست خویش از سر لطف		ای یار، که از دست تو برمی‌خیزد
سلمان، زر و اسب و کار و بارت بردند		سرمایه روز و روزگارت بردند		بعد از همه چیز داشتی وقتی خوش		آن وقت خوشت نیز به غارت بردند
ای خواجه دوای درد ما کی باشد؟		وین وعده و انتظار تا کی باشد؟		گویند که آخرین دوا کی باشد		راضی شدم آخر آن دوا کی باشد؟
از شمع جمال تو دلم تاب کشد		از جام لبت خرد می ناب کشد		این مردمک دیده تر دامن من		تا چند ز چاه ز نخت آب کشد؟
روزی که سمن بر لب جو بر روید		خرم دل آنکس که لب جو جوید		از مطرب آب بشنود ناله که او		بر رود خوشک ترانه‌ای می‌گوید
سوز تو جگر کباب می‌گرداند		اندوه تو دل خراب می‌گرداند		از حسرت مجلس تو ساقی شب و روز		در چشم پیاله آب می‌گرداند
دستت چو به کارد کلک را بتراشید		دانی سر انگشت تو چون بخراشید؟		چون گوهر مواج کف و گل بودند		تیغت ز تحیر سر انگشت گزید
دیشب که نگار دلستان می‌رقصید		با او به موافقت جهان می‌رقصید		هر دم به هوای او دلم بر می‌جست		هر لحظه بیاد او زمان می‌رقصید
بر زلف تو چون باد وزیدن گیرد		از هر طرفی مشک وزیدن گیرد		چون در لبت اندیشه باریک کنم		خون از رگ اندیشه چکیدن گیرد
دل با رخ تو سر تعشق دارد		چون سوختگان داغ تشوش دارد		در وجه رخ تو جان نهادیم نه دل		کان وجه به نازکی تعلق دارد
یک زخم غمت هزار مرهم ارزد		خاک قدمت تاج سر جم ارزد		چشم تو سواد ملک حسن است از آنک		یک گوشه به ملک هر دو عالم ارزد
خواهم که مرا مدام آماده بود		جام و می و شاهدی که آزاده بود		چندان بخورم باده که چون خاک شوم		این کاسه سر هنوز پر باده بود
ز آن رو که هوا، بوی خوشت می‌گیرد		دی را دمی از باد هوا نگریزد		بر باد هوا بید به بویت ارزد		در پای صبا شمع به عشقت میرد
آن یار که مشک بر قمر می‌ساید		از لعل لبش در و گهر می‌زاید		هر چند که خائیده سخن می‌گوید		شیرین دهنش ولی شکر می‌خاید
اسبی که مرا خواجه بر آن اسب نشاند		هر کس که بدید اسب شطرنجش خواند		چون راندمش در اولین گام بماند		بد جانوری بود، ندانم به چه ماند
ای خواجه فلان الدین که ریشت  باد		ریشت نفسی نیست ز دندان آزاد		بر ریش تو یک گوزگره خواهم زد		زآنان که به دندان نتوانیش گشاد
ابر است گهر بار و هوا عنبر بیز		عاشق ز هوا چون کند آخر پرهیز؟		ساقی سپهر بر کف نرگس مست		بنهاده پیاله‌ای که کج‌دار و مریز
از جام توام بهره خمار آمد و بس		وز باغ توام نصیب خار آمد و بس		از هر چه در آید به نظر مردم را		در ددیده من خیال یار آمد و بس
رویت که ازو گرفت نیرو آتش		از فتنه بر افروخت به هر سو آتش		با روی تو در ستمگری زد پهلو		زلف تو و کرد زیر پهلو آتش
دل خواستم از زلف سمن پوش تو دوش		گفتا که چه دل؟ دل که؟ دل چیست؟ خموش		زلف تو اگر چه حال ما می‌ماند		لیکن طرف دوش تو می‌دارد گوش
گل بین که دریدند همه پیرهنش		کردند برهنه بر سر انجمنش		در چوب شکافتند همه پیرهنش		کردند به صد پاره میان چمنش
دذر راه بسر همی پوید شمع		پروانه‌ای از حسن تو می‌جوید شمع		تا ز آتش لعل تو سخن گوید شمع		هر لحظه دهان به آب می‌شوید شمع
ای داده غمت بباد جانم چو شمع		تا کی ز غمت اشک فشانم چون شمع؟		گر می‌کشی‌ام بکش که خود را همگی		من با تو نهاده، در میانم چون شمع
از باغ جمالت ار آگه بودی گل		این راه پر از خار نپیمودی گل		با این همه خارها که در پا دارد		چون آمد و چون بدین زودی گل؟
امسال مکرر است وقت گل و مل		وز غم سر و برگ ندارد بلبل		با آن همه شوکت ز پریشانی وقت		بی تیغ و سپر برون نمی‌آید گل
ای کارگزاران درت شمس و زحل،		در مملکت تو سایه‌ای میر اجل		ای شمه‌ای از لطف تو درباره نحل		وی آیتی از صنع تو در شان عسل
توفیق نمی‌شود به زاری حاصل		وز عمر عزیز است چه خواری حاصل		چون باد ز گردیدن بیهوده چه چیز		کردیم به غیر جانسپاری حاصل؟
در باغ بهشت اگر نباشی خوشدل		می‌دان به یقین که خوش نیاید منزل		بی برگ نوای عیش و عشرت چه بود		از برگ و گل و نوای بلبل حاصل
بیمارم و کس نمی‌کند درمانم		خواهم که کنم ناله ولی نتوانم		از ضعف چنانم ک اگر ناله کنم		با ناله بر آمدن بر آید جانم
شعر تو که هست قوت جان مردم		آورد به ما رقعه رسان مردم		بر مردمک دیده نهادم سخنت		مشهور شد این سخن میان مردم
در وصل نماند بیش ازین تدبیرم		پیشم بنشین دمی که پیشت میرم		چون اشک ز چشم من جدا خواهی شد		آخرکم آنکه در کنارت گیرم
سرمایه دین و دل به غارت دادم		سود دو جهان را به خسارت دادم		سوگند ز می هزار پی خوردم و باز		می‌خوردم و ایمان به کفارت دادم
دوش آن بت شوخ دلربا گفت به چشم		با دل که نیایی بر ما، گفت به چشم		اما به چه رو توانم آمد پیشت		اول تو به ما رهی نما، گفت به چشم
نی دولت آنکه یار غارت بینم		نی فرصت آنکه در کنارت بینم		ماهی که همه وقت ز دورت بینم		عمری که همیشه در گذارت بینم
تا کی چو گل از هوا مشوش باشیم؟		چند از پی آبرو در آتش باشیم؟		چون جان عزیز ما به دست قدر است		تن را به قضا دهیم و دلخوش باشیم
من باغ ارم بر سر کویت دیدم		من روز طرب در شب مویت دیدم		ابروی کج تو راست دیدم چو هلال		فرخنده هلالی که به رویت دیده‌ام
از دوست مرا چون نگریزد چه کنم؟		هر عذر که گویم نپذیرد چه کنم؟		آهو صفتم گرفت صحرای غمش		چون دوست مرا به سگ نگیرد چه کنم؟
در مجلس تو ز گل پراکنده‌ترم		وز نرگس مخمور، سرافکنده‌ ترم		از غنچه گل اگر چه دل زنده ترم		از غنچه به خون جگر آکنده ترم
درویش، ز تن جامه صروت بر کن		تا در ندهب به جامه صورت تن		رو کهنه گلیم فقر بر دوش افکن		در زیر گلیم طبل سلطانی زن
دارم عجب از غنچه دل تنگ که چون		از دل رخ نازنین گل کرد برون		در خون دل غنچه اگر نیست چراست؟		گل را همه پره‌های دامن پر خون
خواهم شبکی چنانکه تو دانی و من		بزمی که در آن بزم تو و امانی و من		من بر سر بسترت بخوابانم و تو		آن نرگس مست را بخوابانی و من
زیر و زبر چشم ترا بس موزون		نقاش ازل سه خال زد غالیه گون		پندار که در شب فراز عینت		دو نقطه یا نهاد و یک نقطه نون
مهمان شماعیم نظر با ما کن		مهمانی یاران لب چون حلوا کن		می‌خواستی و چراغ، نی، حاجت نیست		امشب که چراغ وا کنی رو وا کن
شاها به خطای اسب اگر شاه ز زین		گردید و جدا گشت، چه افتاد ازین؟		حاشا که تو افتی و نیفتد هرگز		مانند تو شهسوار در روی زمین
تا کی پی هر نگار مهوش، سلمان،		گردی چو سر زلف مشوش، سلمان؟		گر طلعت شاهد قناعت بینی		زلفش به کف آر و خوش فروکش سلمان
عمری ز پی کام دل و راحت تن		گشتیم و ندیدیم جز از رنج و محن		درد آمد و گفت از بن دندان با من		راحت طلبی به کام، دندان بر کن
عالم همه سرنگون توانم دیدن		خود را شده غرق خون توانم دیدن		جان از تن خود برون توانم دیدن		من جای تو بی تو چون توانم دیدن؟
شاهی که به نعلین رخ مه آراست		گشت از قدمش پشت کج گردون راست		بر حسن مه چارده انگشت نهاد		مه را بشکست وز آن شب انگشت نماست
لازم نبود که آنچه دولت باید		نقش فلکی هم آنچنان بنماید		شاید که تو را چنانکه باید ناید		باید که تو را چنانکه آید شاید
ملک جمشید بنوشت از ره دور		بشارت نامه ای نزدیک فغفور		چو از حد خدا پرداخت خامه		برین ابیات کرد آغاز نامه
مرا چو یاد زیار و دیار خویش آید		هزار ناله زار از درون ریش آید		نشسته در پس زانوی غربتم شب و روز		خدای داند ازین پس مرا چه پیش آید
به رسم حضرت سلطان عهد شیخ اویس		که عهد سلطنتش باد متصل به دوام		شد این ربیع معانی جمادی الثانی		سنه ثلاث و ستین و سبعمانه تمام
حادثات فلکی چون نه به دست من و توست		رنجه از غم چه کنی جان و تن خویشتنا؟		مردم دانا اندوه نخورد بهر دوکار		آنچه خواهد شدنا و آنچه نخواهد شدنا
آن نواساز نو آیین چو شود نغمه سرای		سرخوش از ناله مستانه کند جان مرا		شیوه باد سحر عقده گشایی است رهی		شعر پژمان بگشاید دل پژمان مرا
اگر ز هر خس و خاری فراکشی دامن		بهار عیش ترا آفت خزان نرسد		شکوه گنبد نیلوفری از آن سبب است		که دست خلق به دامان آسمان نرسد
هر چه کمتر شود فروغ حیات		رنج را جانگدازتر بینی		سوی مغرب چو رو کند خورشید		سایه ها را درازتر بینی
آن را که جفا جوست نمی باید خواست		سنگین دل و بد خوست نمی باید خواست		مارا ز تو غیر از توتمنایی نیست		از دوست به جز دوست نمی باید خواست
مستان خرابات ز خود بی خبرند		جمعند و ز بوی گل پراکنده ترند		ای زاهد خودپرست باما منشین		مستان دگرند و خودپرستان دگرند
ای جلوهٔ برق آشیان سوز تو را		ای روشنی شمع شب‌افروز تو را		زآن روز که دیدمت شبی خوابم نیست		ای کاش ندیده بودم آن روز تو را
داریم دلی صاف تراز سینه صبح		در پاکی و روشنی چو آیینه صبح		پیکار حسود با من امروزی نیست		خفاش بود دشمن دیرینه صبح
گلبرگ به نرمی چو بر و دوش تو نیست		مهتاب به جلوه چون بنا گوش تو نیست		پیمانه به تاثیر لب نوش تو نیست		آتشکده را گرمی آغوش تو نیست
یا عافیت از چشم فسونسازم ده		یا آن که زبان شکوه پردازم ده		یا درد و غمی که داده‌ای بازش گیر		یا جان و دلی که برده‌ای بازم ده
خم گشت به لعلگون شراب آبستن		پیمانه بآتشین گلاب آبستن		ابری است صراحی که بود گوهربار		ماهی است قدح بآفتاب آبستن
جانم به فغان چو مرغ شب می آید		وز داغ تو با ناله به لب می آید		آه دل ما از آن غبار آلود است		کاین قافله ازدیار شب می آید
چون ماه نو از حلقه به گوشان توایم		چون رود خروشنده خروشان تو ایم		چون ابر بهاریم پراکنده تو		چون زلف تو از خانه به دوشان تو ایم
ای ناله چه شد در دل او تاثیرت		کامشب نبود یک سر مو تاثیرت		با غیر گذشت و سوخت جانم از رشک		ای آه دل شکسته کو تاثیرت؟
بی روی تو گشت لاله گون مردم چشم		بنشست ز دوریت به خون مردم چشم		افتادی اگر ز چشم مردم چون اشک		در چشم منی عزیز چون مردم چشم
از آتش دل شمع طرب را مانم		وز شعله آه سوز تب را مانم		دور ازلب خندان تو ای صبح امید		از ناله زار مرغ شب را مانم
ای بی خبر از محنت روز افزونم		دانم که ندانی از جدایی چونم		باز آی که سرگشته تر ازفرهادم		دریاب که دیوانه تراز مجنونم
آسودگی از محن ندارد مادر		آسایش جان و تن ندارد مادر		دارد غم و اندوه جگر گوشه خویش		ورنه غم خویشتن ندارد مادر
هر لاله آتشین دل سوخته ای است		هر شعله برق جان افروخته ای است		نرگس که ز بار غم سرافکنده به زیر		بیننده چشم از جهان دوخته ای است
از ظلم حذر کن اگرت باید ملک		در سایهٔ معدلت بیاساید ملک		با کفر توان ملک نگه داشت ولی		با ظلم و ستمگری نمی‌پاید ملک
مسعود که یافت عز و جاه از لاهور		تابید چو نور صبحگاه از لاهور		سالار سخنوران بتازی و دری است		خواه از همدان باشد و خواه از لاهور
کاش امشبم آن شمع طرب می‌آمد		وین روز مفارقت به شب می‌آمد		آن لب که چو جان ماست دور از لب ماست		ای کاش که جان ما به لب می‌آمد
دردا که بهار عیش ما آخر شد		دوران گل از باد فنا آخر شد		شب طی شد و رفت صبحی از محفل ما		افسانه افسانه سرا آخر شد
باید خریدارم شوی تا من خریدارت شوم		وزجان و دل یارم شوی تا عاشق زارت شوم		من نیستم چون دیگران بازیچه بازیگران		اول به دام آرم ترا و آنگه گرفتارت شوم
کس بهره از آن تازه بر و دوش ندارد		کاین شاخه گل طاقت آغوش ندارد		از عشق نرنجیم و گر مایه رنج است		با نیش بسازیم اگر نوش ندارد
داغ حسرت سوخت جان آرزومند مرا		آسمان با اشک غم آمیخت لبخند مرا		در هوای دوستداران دشمن خویشم رهی		در همه عالم نخواهی یافت مانند مرا
در جام فلک باده بی دردسری نیست		تا ما به تمنا لب خاموش گشاییم		در دامن این بحر فروزان گوهری نست		چون موج به امید که آغوش گشاییم؟
هزار شکر که از رنج زندگی آسود		وجود خسته و جان ستم کشیده من		به روی تربت من برگ لاله افشانید		به یاد سینه خونین داغ دیده من
جز کوی تو جای من آواره ندارم		جولانگه برق است ولی چاره ندارم		یک جلوه کند ماه در آیینه صد موج		جز نقش تو بر سینه صد پاره ندارم
هنوز مشت خسی بهر سوختن باقی است		چو برق میروی از آشیان ما به کجا؟		نوای دلکش حافظ کجا و نظم رهی		ببین تفاوت ره از کجاست تا به کجا
چشم تو نظر بر من بی مایه فکنده است		بر کلبهٔ درویش هما سایه فکنده است		از خانهٔ دل مهر تو روشنگر جان شد		این سرو سهی سایه به همسایه فکنده است
نرم نرم از چاک پیراهن تنش را بوسه داد		سوختم در آتش غیرت ز نیرنگ نسیم		زلق بی آرام او از آه من آید به رقص		شعله بی تاب می رقصد بآهنگ نسیم
چاره من نمی کنی چون کنم و کجا برم؟		شکوه بی نهایت و خاطر ناشکیب را		گر به دروغ هم بود شیوه مهر ساز کن		دیده عقل بستهام کز تو خورم فریب را
به مهرو ماه چه نسبت فرشته روی مرا؟		سخن مگو که مرا نیست تاب گفت و شنید		کجا به نرمی اندام او بود مهتاب؟		کجا به گرمی آغوش او بود خورشید؟
نیلگون چشم فریب انگیز رنگ آمیز تو		چون سپهر نیلگون دارد سر افسونگری		از غم رویت بسان شاخه نیلوفرم		ای ترا چشمی به رنگ شعله نیلوفری
از خون دل چو غنچهٔ گل پاک دامنان		مستانه می کشیده و مستور بوده‌اند		گر ماه من ز مهر بود دور، دور نیست		تا بوده مهر و ماه ز هم دور بوده‌اند
تا بر آمد صبح پیری پایم از رفتار ماند		کیست تا برگیرد و در سایه تاکم برد		ذره ام سودای وصل آفتابم در سر است		بال همت می گشایم تا بر افلاکم برد
حادثات فلکی، چون نه بدست من و تست		رنجه از غم چه کنی، جان و تن خویشتنا؟		مردم دانا، انده نخورد بهر دو کار		آنچه خواهد شدنا، و آنچه نخواهد شدنا
آن نواساز نوآئین، چو شود نغمه سرای		سرخوش از ناله مستانه کند، جان مرا		شیوه باد سحر عقده گشائی است، رهی		شعر «پژمان » بگشاید دل پژمان مرا
بهر تو این خجسته کتاب آورد نشاط		چون یار مهربان که به دلداده میرسد		گنجینه ای ز معتمدالدوله مانده باز		گنج پدر به زاده آزاده میرسد
از فتنه پریشان نشود هر که پناهی		در سایه گیسوی پریشان تو گیرد		از بس که شتابان و گریزان چو نسیمی		گل دست گشوده است که دامان تو گیرد
فتاد گوهر یکتای من به دست رقیب		اگرچه از صدف سینه خانه ساختمش		فریب داد مرا دل فریب من ای کاش		که می شناختمش یا نمی شناختمش
مباش جان پدر غافل از مقام پدر		که واجب است به فرزند احترام پدر		اگر زمانه به نام تو افتخار کند		تو در زمانه مکن فخر جز به نام پدر
دوران روزگار دهد پند مرد را		لیکن دمی که تیره شود روزگار او		دردا و حسرتا! که رسد مردم جوان		روزی به تجربت که نیاید به کار او
موی سپید، آیت پیری است در جهان		گوش تو از سپیدی مو شکوه ها شنید		لیکن سیاه روزی من بین که بر سرم		مویی به جا نماند که پیری کند سپید
چون مساعد نیست ساعد بهر نفط		حمله از هر سو به ساعد میشود		بهر یک (میم) این همه غوغا ز چیست		ساعد از حرفی مساعد میشود
حمید، تازه جوان و شکفته رو شده است		مگر به چشمه حیوان تنش فرو شده است		سرشک بیوه زنان سهم ساعد است ولی		گشایش پل دختر نصیب او شده است
بهر گشایش پل دختر وزیر راه		سوی میانه رفت و رها کرد خانه را		با دست همتش پل دختر گشاده گشت		یعنی گشود راه دخول میانه را
نه من پرستش روی نکو نمایم و بس		کسیکه روی نکو را نمی پرستد کیست؟		به عشق کوش، اگر حاصل از جهان طلبی		که زندگانی بی عشق، زندگانی نیست
شهید ناز او بزم وجود است		نیاز اندر نهاد هست و بود است		نمی بینی که از مهر فلک تاب		به سیمای سحر داغ سجود است
دل من روشن از سوز درون است		جهان بین چشم من از اشک خون است		ز رمز زندگی بیگانه تر باد		کسی کو عشق را گوید جنون است
به باغان باد فروردین دهد عشق		به راغان غنچه چون پروین دهد عشق		شعاع مهر او قلزم شکاف است		به ماهی دیدهٔ ره بین دهد عشق
عقابان را بهای کم نهد عشق		تذروان را ببازان سر دهد عشق		نگه دارد دل ما خویشتن را		ولیکن از کمینش بر جهد عشق
به برگ لاله رنگ آمیزی عشق		به جان ما بلا انگیزی عشق		اگر این خاکدان را واشگافی		درونش بنگری خونریزی عشق
نه هر کس از محبت مایه دار است		نه با هر کس محبت سازگار است		بروید لاله با داغ جگر تاب		دل لعل بدخشان بی شرار است
درین گلشن پریشان مثل بویم		نمیدانم چه میخواهم چه جویم		برآید آرزو یا بر نیاید		شهید سوز و ساز آرزویم
جهان مشت گل و دل حاصل اوست		همین یک قطرهٔ خون مشکل اوست		نگاه ما دو بین افتاد ورنه		جهان هر کسی اندر دل اوست
سحر می گفت بلبل باغبان را		درین گل جز نهال غم نگیرد		به پیری میرسد خار بیابان		ولی گل چون جوان گردد بمیرد
جهان ما که نابود است بودش		زیان توام همی زاید بسودش		کهن را نو کن و طرح دگر ریز		دل ما بر نتابد دیر و زودش
نوای عشق را ساز است آدم		کشاید راز و خود رازست آدم		جهان او آفرید این خوبتر ساخت		مگر با ایزد انباز است آدم
نه من انجام و نی آغاز جویم		همه رازم جهان راز جویم		گر از روی حقیقت پرده گیرند		همان بوک و مگر را باز جویم
دلا نارائی پروانه تا کی		نگیری شیوهٔ مردانه تا کی		یکی خود را به سوز خویشتن سوز		طواف آتش بیگانه تا کی
تنی پیدا کن از مشت غباری		تنی محکم تر از سنگین حصاری		درون او دل درد آشنائی		چو جوئی در کنار کوهساری
ز آب و گل خدا خوش پیکری ساخت		جهانی از ارم زیبا تری ساخت		ولی ساقی به آن آتش که دارد		ز خاک من جهان دیگری ساخت
به یزدان روز محشر برهمن گفت		فروغ زندگی تاب شرر بود		ولیکن گر نرنجی با تو گویم		صنم از آدمی پاینده تر بود
گذشتی تیز گام ای اختر صبح		مگر از خواب ما بیزار رفتی		من از ناآگهی گم کرده راهم		تو بیدار آمدی بیدار رفتی
تهی از های و هو میخانه بودی		گل ما از شرر بیگانه بودی		نبودی عشق و این هنگامهٔ عشق		اگر دل چون خرد فرزانه بودی
ترا ای تازه پرواز آفریدند		سراپا لذت بال آزمائی		هوس ما را گران پرواز دارد		تو از ذوق پریدن پر گشائی
چه لذت یارب اندر هست و بود است		دل هر ذره در جوش نمود است		شکافد شاخ را چون غنچهٔ گل		تبسم ریز از ذوق وجود است
شنیدم در عدم پروانه میگفت		دمی از زندگی تاب تبم بخش		پریشان کن سحر خاکسترم را		ولیکن سوز و ساز یک شبم بخش
مسلمانان مرا حرفی است در دل		که روشن تر ز جان جبرئیل است		نهانش دارم از آزر نهادان		که این سری ز اسرار خلیل است
بکویش ره سپاری ای دل ایدل		مرا تنها گذاری ای دل ایدل		دمادم آرزوها آفرینی		مگر کاری نداری ای دل ایدل
رهی در سینهٔ انجم گشائی		ولی از خویشتن ناآشنائی		یکی بر خود گشا چون دانه چشمی		که از زیر زمین نخلی بر آئی
سحر در شاخسار بوستانی		چه خوش میگفت مرغ نغمه خوانی		بر آور هر چه اندر سینه داری		سرودی ، ناله ئی ، آهی فغانی
ترا یک نکتهٔ سر بسته گویم		اگر درس حیات از من بگیری		بمیری گر به تن جانی نداری		وگر جانی به تن داری نمیری
بهل افسانهٔ آن پا چراغی		حدیث سوز او آزار گوش است		من آن پروانه را پروانه دانم		که جانش سخت کوش و شعله نوش است
ترا از خویشتن بیگانه سازد		من آن آبی طربناکی ندارم		به بازارم مجو دیگر متاعی		چو گل جز سینهٔ چاکی ندارم
زیان بینی ز سیر بوستانم		اگر جانت شهید جستجو نیست		نمایم آنچه هست اندر رگ گل		بهار من طلسم رنگ و بو نیست
برون از ورطهٔ بود و عدم شو		فزونتر زین جهان کیف و کم شو		خودی تعمیر کن در پیکر خویش		چو ابراهیم معمار حرم شو
ز مرغان چمن نا آشنایم		به شاخ آشیان تنها سرایم		اگر نازک دلی از من کران گیر		که خونم می تراود از نوایم
جهان یارب چه خوش هنگامه دارد		همه را مست یک پیمانه کردی		نگه را با نگه آمیز دادی		دل از دل جان ز جان بیگانه کردی
سکندر با خضر خوش نکته ئی گفت		شریک سوز و ساز بحر و بر شو		تو این جنگ از کنار عرصه بینی		بمیر اندر نبرد و زنده تر شو
سریر کیقباد ، اکلیل جم خاک		کلیسا و بتستان و حرم خاک		ولیکن من ندانم گوهرم چیست		نگاهم برتر از گردون تنم خاک
اگر در مشت خاک تو نهادند		دل صد پارهٔ خونابه باری		ز ابر نو بهاران گریه آموز		که از اشک تو روید لاله زاری
دمادم نقش های تازه ریزد		بیک صورت قرار زندگی نیست		اگر امروز تو تصویر دوش است		بخاک تو شرار زندگی نیست
چو ذوق نغمه ام در جلوت آرد		قیامت افکنم در محفل خویش		چو می خواهم دمی خلوت بگیرم		جهان را گم کنم اندر دل خویش
چه میپرسی میان سینه دل چیست		خرد چون سوز پیدا کرد دل شد		دل از ذوق تپش دل بود لیکن		چو یک دم از تپش افتاد گل شد
خرد گفت او بچشم اندر نگنجد		نگاه شوق در امید و بیم است		نمیگردد کهن افسانهٔ طور		که در هر دل تمنای کلیم است
کنشت و مسجد و بتخانه و دیر		جز این مشت گلی پیدا نکردی		ز حکم غیر نتوان جز بدل رست		تو ای غافل دلی پیدا نکردی
نه پیوستم درین بستان سرا دل		ز بند این و آن آزاده رفتم		چو باد صبح گردیدم دمی چند		گلان را آب و رنگی داده رفتم
به خود باز آورد رند کهن را		می برنا که من در جام کردم		من این می چون مغان دور پیشین		ز چشم مست ساقی وام کردم
سفالم را می او جام جم کرد		درون قطره ام پوشیده یم کرد		خرد اندر سرم بتخانه ئی ریخت		خلیل عشق دیرم را حرم کرد
خرد زنجیری امروز و دوش است		پرستار بتان چشم و گوش است		صنم در آستین پوشیده دارد		برهمن زادهٔ زنار پوش است
خرد اندر سر هر کس نهادند		تنم چون دیگران از خاک و خون است		ولی این راز کس جز من نداند		ضمیر خاک و خونم بیچگون است
گدای جلوه رفتی بر سر طور		که جان تو ز خود نامحرمی هست		قدم در جستجوی آدمی زن		خدا هم در تلاش آدمی هست
بگو جبریل را از من پیامی		مرا آن پیکر نوری ندادند		ولی تاب و تب ما خاکیان بین		به نوری ذوق مهجوری ندادند
همای علم تا افتد بدامت		یقین کم کن گرفتار شکی باش		عمل خواهی یقین را پخته تر کن		یکی جوی و یکی بین و یکی باش
خرد بر چهرهٔ تو پرده ها بافت		نگاهی تشنهٔ دیدار دارم		در افتد هر زمان اندیشه با شوق		چه آشوب افکنی در جان زارم
دلت می لرزد از اندیشهٔ مرگ		ز بیمش زرد مانند زریری		به خود باز آ خودی را پخته تر گیر		اگر گیری ، پس از مردن نمیری
ز پیوند تن و جانم چه پرسی		به دام چند و چون در می نیایم		دم آشفته ام در پیچ و تابم		چو از آغوش نی خیزم نوایم
مرا فرمود پیر نکته دانی		هر امروز تو از فردا پیام است		دل از خوبان بی پروا نگهدار		حریمش جز به او دادن حرام است
ز رازی معنی قرآن چه پرسی؟		ضمیر ما به آیاتش دلیل است		خرد آتش فروزد دل بسوزد		همین تفسیر نمرود و خلیل است
من از بود و نبود خود خموشم		اگر گویم که هستم خود پرستم		ولیکن این نوای ساده کیست		کسی در سینه می گوید که هستم
ز من با شاعر رنگین بیان گوی		چه سود از سوز اگر چون لاله سوزی		نه خود را می گدازی ز آتش خویش		نه شام دردمندی بر فروزی
ز خوب و زشت تو ناآشنایم		عیارش کرده ئی سود و زیان را		درین محفل ز من تنها تری نیست		به چشم دیگری بینم جهان را
تو ای شیخ حرم شاید ندانی		جهان عشق را هم محشری هست		گناه و نامه و میزان ندارد		نه او را مسلمی نی کافری هست
چو تاب از خود بگیرد قطرهٔ آب		میان صد گهر یک دانه گردد		به بزم همنوایان آنچنان زی		که گلشن بر تو خلوت خانه گردد
من ای دانشوران در پیچ و تابم		خرد را فهم این معنی محال است		چسان در مشت خاکی تن زند دل		که دل دشت غزالان خیال است
میارا بزم بر ساحل که آنجا		نوای زندگانی نرم خیز است		به دریا غلت و با موجش در آویز		حیات جاودان اندر ستیز است
سراپا معنی سر بسته ام من		نگاه حرف بافان برنتابم		نه مختارم توان گفتن به مجبور		که خاک زنده ام در انقلابم
مگو از مدعای زندگانی		ترا بر شیوه های او نگه نیست		من از ذوق سفر آنگونه مستم		که منزل پیش من جز سنگ ره نیست
اگر کردی نگه بر پارهٔ سنگ		ز فیض آرزوی تو گهر شد		به زر خود را مسنج ای بندهٔ زر		که زر از گوشهٔ چشم تو زر شد
وفا ناآشنا بیگانه خو بود		نگاهش بیقرار از جستجو بود		چو دید او را پرید از سینهٔ من		ندانستم که دست آموز او بود
مپرس از عشق و از نیرنگی عشق		بهر رنگی که خواهی سر بر آرد		درون سینه بیش از نقطه ئی نیست		چو آید بر زبان پایان ندارد
مشو ای غنچهٔ نورسته دلگیر		ازین بستان سرا دیگر چه خواهی		لب جو، بزم گل، مرغ چمن سیر		صبا ، شبنم ، نوای صبحگاهی
مرا روزی گل افسرده ئی گفت		نمود ما چو پرواز شرار است		دلم بر محنت نقش آفرین سوخت		که نقش کلک او ناپایدار است
جهان ما که پایانی ندارد		چو ماهی در یم ایام غرق است		یکی بر دل نظر وا کن که بینی		یم ایام در یک جام غرق است
به مرغان چمن همداستانم		زبان غنچه های بی زبانم		چو میرم با صبا خاکم بیامیز		که جز طوف گلان کاری ندانم
نماید آنچه هست این وادی گل		درون لالهٔ آتش بجان چیست		بچشم ما چمن یک موج رنگ است		که می داند به چشم بلبلان چیست؟
تو خورشیدی و من سیارهٔ تو		سراپا نورم از نظارهٔ تو		ز آغوش تو دورم ناتمامم		تو قرآنی و من سی پارهٔ تو
خیال او درون دیده خوشتر		غمش افزوده جان کاهیده خوشتر		مرا صاحبدلی این نکته آموخت		ز منزل جادهٔ پیچیده خوشتر
دماغم کافر زنار دار است		بتان را بنده و پروردگار است		دلم را بین که نالد از غم عشق		ترا با دین و آئینم چه کار است
صنوبر بندهٔ آزادهٔ او		فروغ روی گل از بادهٔ او		حریمش آفتاب و ماه و انجم		دل آدم در نگشادهٔ او
ز انجم تا به انجم صد جهان بود		خرد هر جا که پر زد آسمان بود		ولیکن چون بخود نگریستم من		کران بیکران در من نهان بود
بپای خود مزن زنجیر تقدیر		ته این گنبد گردان رهی هست		اگر باور نداری خیز و دریاب		که چون پا وا کنی جولانگهی هست
دل من در طلسم خود اسیر است		جهان از پرتو او تاب گیر است		مپرس از صبح و شامم ز آفتابی		که پیش روزگار من پریر است
نوا در ساز جان از زخمهٔ تو		چسان در جانی و از جان برونی		چراغم ، با تو سوزم بی تو میرم		تو ای بیچون من بی من چگونی
نفس آشفته موجی از یم اوست		نی ما نغمهٔ ما از دم اوست		لب جوی ابد چون سبزه رستیم		رگ ما ریشهٔ ما از نم اوست
ترا درد یکی در سینه پیچید		جهان رنگ و بو را آفریدی		دگر از عشق بیباکم چه رنجی		که خود این های و هو را آفریدی
کرا جوئی چرا در پیچ و تابی		که او پیداست تو زیر نقابی		تلاش او کنی جز خود نبینی		تلاش خود کنی جز او نیابی
تو ای کودک منش خود را ادب کن		مسلمان زاده ئی ترک نسب کن		برنگ احمر و خون و رگ و پوست		عرب نازد اگر ، ترک عرب کن
نه افغانیم و نی ترک و تتاریم		چمن زادیم و از یک شاخساریم		تمیز رنگ و بو بر ما حرام است		که ما پروردهٔ یک نو بهاریم
نهان در سینهٔ ما عالمی هست		بخاک ما دلی در دل غمی هست		از آن صهبا که جان ما بر افروخت		هنوز اندر سبوی ما نمی هست
دل من ای دل من ایدل من		یم من کشتی من ساحل من		چو شبنم بر سر خاکم چکیدی		و یا چون غنچه رستی از گل من
چه گویم نکتهٔ زشت و نکو چیست		زبان لرزد که معنی پیچدار است		برون از شاخ بینی خار و گل را		درون او نه گل پیدا نه خار است
کسی کو درد پنهانی ندارد		تنی دارد ولی جانی ندارد		اگر جانی هوس داری طلب کن		تب و تابی که پایانی ندارد
چه پرسی از کجایم چیستم من؟		به خود پیچیده ام تا زیستم من		درین دریا چو موج بیقرارم		اگر بر خود نپیچم نیستم من
به چندین جلوه در زیر نقابی		نگاه شوق ما را بر نتابی		دوی در خون ما چون مستی می		ولی بیگانه خوئی ، دیر یابی
دل از منزل تهی کن پا بره دار		نگه را پاک مثل مهر و مه دار		متاع عقل و دین با دیگران بخش		غم عشق ار بدست افتد نگه دار
بیا ای عشق ای رمز دل ما		بیا ای کشت ما ای حاصل ما		کهن گشتند این خاکی نهادان		دگر آدم بنا کن از گل ما
سخن درد و غم آرد ، درد و غم به		مرا این ناله های دمبدم به		سکندر را ز عیش من خبر نیست		نوای دلکشی از ملک جم به
نه من بر مرکب ختلی سوارم		نه از وابستگان شهریارم		مرا ای همنشین دولت همین بس		چوکاوم سینه را لعلی بر آرم
کمال زندگی خواهی بیاموز		گشادن چشم و جز بر خود نبستن		فرو بردن جهان را چون دم آب		طلسم زیر و بالا در شکستن
تو میگوئی که آدم خاکزاد است		اسیر عالم کون و فساد است		ولی فطرت ز اعجازی که دارد		بنای بحر بر جویش نهاد است
دل بیباک را ضرغام رنگ است		دل ترسنده را آهو پلنگ است		اگر بیمی نداری بحر صحراست		اگر ترسی بهر موجش نهنگ است
ندانم باده ام یا ساغرم من		گهر در دامنم یا گوهرم من		چنان بینم چو بر دل دیده بندم		که جانم دیگر است و دیگرم من
تو گوئی طایر ما زیر دام است		پریدن بر پر و بالش حرام است		ز تن بر جسته تر شد معنی جان		فسان خنجر ما از نیام است
چسان زاید تمنا در دل ما		چسان سوزد چراغ منزل ما		بچشم ما که می بیند چه بیند		چسان گنجید دل اندر گل ما
چو در جنت خرامیدم پس از مرگ		به چشمم این زمین و آسمان بود		شکی با جان حیرانم در آویخت		جهان بود آن که تصویر جهان بود
جهان ما که جز انگاره ئی نیست		اسیر انقلاب صبح و شام است		ز سوهان قضا هموار گردد		هنوز این پیکر گل ناتمام است
چسان ای آفتاب آسمان گرد		باین دوری به چشم من در آئی		بخاکی واصل و از خاکدان دور		تو ای مژگان گسل آخر کجائی
تراش از تیشهٔ خود جادهٔ خویش		براه دیگران رفتن عذاب است		گر از دست تو کار نادر آید		گناهی هم اگر باشد ثواب است
بمنزل رهرو دل در نسازد		به آب و آتش و گل در نسازد		نپنداری که در تن آرمید است		که این دریا به ساحل در نسازد
بیا با شاهد فطرت نظر باز		چرا در گوشهٔ خلوت گزینی		ترا حق داد چشم پاک بینی		که از نورش نگاهی آفرینی
میان آب و گل خلوت گزیدم		ز افلاطون و فارابی بریدم		نکردم از کسی دریوزهٔ چشم		جهان را جز به چشم خود ندیدم
ز آغاز خودی کس را خبر نیست		خودی در حلقهٔ شام و سحر نیست		ز خضر این نکتهٔ نادر شنیدم		که بحر از موج خود دیرینه تر نیست
دلا رمز حیات از غنچه دریاب		حقیقت در مجازش بی حجاب است		ز خاک تیره میروید ولیکن		نگاهش بر شعاع آفتاب است
فروغ او به بزم باغ و راغ است		گل از صهبای او روشن ایاغ است		شب کس در جهان تاریک نگذاشت		که در هر دل ز داغ او چراغ است
ز خاک نرگسستان غنچه ئی رست		که خواب از چشم او شبنم فرو شست		خودی از بیخودی آمد پدیدار		جهان دریافت آخر آنچه می جست
جهان کز خود ندارد دستگاهی		به کوی آرزو می جست راهی		ز آغوش عدم دزدیده بگربخت		گرفت اندر دل آدم پناهی
دل من رازدان جسم و جان است		نپنداری اجل بر من گران است		چه غم گر یک جهان گم شد ز چشمم		هنوز اندر ضمیرم صد جهان است
گل رعنا چو من در مشکلی هست		گرفتار طلسم محفلی هست		زبان برگ او گویا نکردند		ولی در سینهٔ چاکش دلی هست
مزاج لالهٔ خود رو شناسم		بشاخ اندر گلان را بو شناسم		از آن دارد مرا مرغ چمن دوست		مقام نغمه های او شناسم
جهان یک نغمه زار آرزوئی		بم و زیرش ز تار آرزوئی		به چشمم هر چه هست و بود و باشد		دمی از روزگار آرزوئی
دل من بی قرار آرزوئی		درون سینهٔ من های و هوئی		سخن ای همنشین از من چه خواهی		که من با خویش دارم گفتگوئی
دوام ما ز سوز ناتمام است		چو ماهی جز تپش بر ما حرام است		مجو ساحل که در آغوش ساحل		تپید یک دم و مرگ دوام است
مرنج از برهمن ای واعظ شهر		گر از ما سجده ئی پیش بتان خواست		خدای ما که خود صورتگری کرد		بتی را سجده ئی از قدسیان خواست
حکیمان گرچه صد پیکر شکستند		مقیم سومنات بود و هستند		چسان افرشته و یزدان بگیرند		هنوز آدم به فتراکی نبستند
جهانها روید از مشت گل من		بیا سرمایه گیر از حاصل من		غلط کردی ره سر منزل دوست		دمی گم شو به صحرای دل من
هزاران سال با فطرت نشستم		به او پیوستم و از خود گسستم		ولیکن سر گذشتم این دو حرفست		تراشیدم ، پرستیدم ، شکستم
به پهنای ازل پر می گشودم		ز بند آب و گل بیگانه بودم		بچشم تو بهای من بلند است		که آوردی ببازار وجودم
درونم جلوهٔ افکار این چیست؟		برون من همه اسرار این چیست		بفرما ای حکیم نکته پرداز		بدن آسوده ، جان سیار ، این چیست؟
بخود نازم گدای بی نیازم		تپم ، سوزم ، گدازم، نی نوازم		ترا از نغمه در آتش نشاندم		سکندر فطرتم ، آئینه سازم
اگر آگاهی از کیف و کم خویش		یمی تعمیر کن از شبنم خویش		دلا دریوزهٔ مهتاب تا کی		شب خود را برافروز از دم خویش
چه غم داری ، حیات دل ز دم نیست		که دل در حلقه بود و عدم نیست		مخور ای کم نظر اندیشهٔ مرگ		اگر دم رفت دل باقی است غم نیست
تو ای دل تا نشینی در کنارم		ز تشریف شهان خوشتر گلیمم		درون سینه ام باشی پس از مرگ		من از دست تو در امید و بیمم
ز من گو صوفیان با صفا را		خدا جویان معنی آشنا را		غلام همت آن خود پرستم		که با نور خودی بیند خدا را
چو نرگس این چمن نادیده مگذر		چو بو در غنچهٔ پیچیده مگذر		ترا حق دیدهٔ روشنتری داد		خرد بیدار و دل خوابیده مگذر
تراشیدم صنم بر صورت خویش		به شکل خود خدا را نقش بستم		مرا از خود برون رفتن محال است		بهر رنگی که هستم خود پرستم
به شبنم غنچهٔ نورسته می گفت		نگاه ما چمن زادان رسا نیست		در آن پهنا که صد خورشید دارد		تمیز پست و بالا هست یا نیست
زمین را رازدان آسمان گیر		مکان را شرح رمز لامکان گیر		پرد هر ذره سوی منزل دوست		نشان راه از ریگ روان گیر
ضمیر ین فکان غیر از تو کس نیست		نشان بی نشان غیر از تو کس نیست		قدم بیباک تر نه در ره زیست		به پهنای جهان غیر از تو کس نیست
زمین خاک در میخانهٔ ما		فلک یک گردش پیمانهٔ ما		حدیث سوز و ساز ما دراز است		جهان دیباچه افسانه ما
سکندر رفت و شمشیر و علم رفت		خراج شهر و گنج کان و یم رفت		امم را از شهان پاینده تر دان		نمی بینی که ایران ماند و جم رفت
ربودی دل ز چاک سینهٔ من		به غارت برده ئی گنجینهٔ من		متاع آرزویم با که دادی		چه کردی با غم دیرینهٔ من
ز پیش من جهان رنگ و بو رفت		زمین و آسمان و چار سو رفت		تو رفتی ای دل از هنگامهٔ او		و یا از خلوت آباد تو او رفت
مرا از پردهٔ ساز آگهی نیست		ولی دانم نوای زندگی چیست		سرودم آنچنان در شاخساران		گل از مرغ چمن پرسد که این کیست؟
نوا مستانه در محفل زدم من		شرار زندگی بر گل زدم من		دل از نور خرد کردم ضیا گیر		خرد را بر عیار دل زدم من
عجم از نغمه های من جوان شد		ز سودایم متاع او گران شد		هجومی بود ره گم کره در دشت		ز آواز درایم کاروان شد
عجم از نغمه ام آتش بجان است		صدای من درای کاروان است		حدی را تیز تر خوانم چو عرفی		که ره خوابیده و محمل گران است
ز جان بیقرار آتش گشادم		دلی در سینهٔ مشرق نهادم		گل او شعله زار از نالهٔ من		چو برق اندر نهاد او فتادم
مرا مثل نسیم آواره کردند		دلم مانند گل صد پاره کردند		نگاهم را که پیدا هم نبیند		شهید لذت نظاره کردند
خرد کرپاس را زرینه سازد		کمالش سنگ را آئینه سازد		نوای شاعر جادو نگاری		ز نیش زندگی نوشینه سازد
ز شاخ آرزو بر خورده ام من		به راز زندگی پی برده ام من		بترس از باغبان ای ناوک انداز		که پیغام بهار آورده ام من
خیالم کو گل از فردوس چیند		چو مضمون غریبی آفریند		دلم در سینه می لرزد چو برگی		که بر وی قطرهٔ شبنم نشیند
عجم بحریست ناپیدا کناری		که در وی گوهر الماس رنگ است		ولیکن من نرانم کشتی خویش		به دریائی که موجش بی نهنگ است
مگو کار جهان نااستوار است		هر آن ما ابد را پرده دار است		بگیر امروز را محکم که فردا		هنوز اندر ضمیر روزگار است
رمیدی از خداوندان افرنگ		ولی بر گور و گنبد سجده پاشی		به لالائی چنان عادت گرفتی		ز سنگ راه مولائی تراشی
قبای زندگانی چاک تا کی		چو موران آشیان در خاک تا کی		بپرواز آًًً و شاهینی بیاموز		تلاش دانه در خاشاک تا کی
میان لاله و گل آشیان گیر		ز مرغ نغمه خوان درس فغان گیر		اگر از ناتوانی گشته ئی پیر		نصیبی از شباب این جهان گیر
بجان من که جان نقش تن انگیخت		هوای جلوه این گل را دو رو کرد		هزاران شیوه دارد جان بیتاب		بدن گردد چو با یک شیوه خو کرد
به گوشم آمد از خاک مزاری		که در زیر زمین هم میتوان زیست		نفس دارد ولیکن جان ندارد		کسی کو بر مراد دیگران زیست
مشو نومید ازین مشت غباری		پریشان جلوهٔ ناپایداری		چو فطرت می تراشد پیکری را		تمامش می کند در روزگاری
جهان رنگ و بو فهمیدنی هست		درین وادی بسی گل چیدنی هست		ولی چشم از درون خود نبندی		که در جان تو چیزی دیدنی هست
تو می گوئی که من هستم خدا نیست		جهان آب و گل را انتها نیست		هنوز این راز بر من ناگشود است		که چشمم آنچه بیند هست یا نیست
بساطم خالی از مرغ کباب است		نه در جامم می آئینه تاب است		غزال من خورد برگ گیاهی		ولی خون دل او مشک ناب است
رگ مسلم ز سوز من تپید است		ز چشمش اشک بیتابم چکید است		هنوز از محشر جانم نداند		جهان را با نگاه من ندید است
بحرف اندر نگیری لامکانرا		درون خود نگر این نکته پیداست		به تن جان آنچنان دارد نشیمن		که نتوان گفت اینجا نیست آنجاست
بهر دل عشق رنگ تازه بر کرد		گهی با سنگ گه با شیشه سر کرد		ترا از خود ربود و چشم تر داد		مرا با خویشتن نزدیک تر کرد
هنوز از بند آب و گل نرستی		تو گوئی رومی و افغانیم من		من اول آدم بی رنگ و بویم		از آن پس هندی و تورانیم من
مرا ذوق سخن خون در جگر کرد		غبار راه را مشت شرر کرد		به گفتار محبت لب گشودم		بیان این راز را پوشیده تر کرد
گریز آخر ز عقل ذوفنون کرد		دل خود کام را از عشق خون کرد		ز اقبال فلک پیما چه پرسی		حکیم نکته دان ما جنون کرد
نتوان ز چشم شوق رمید ای هلال عید		از صد نگه براه تو دامی نهاده اند		بر خود نظر گشا ز تهی دامنی مرنج		در سینهٔ تو ماه تمامی نهاده اند
ساحل افتاده گفت گرچه بسی زیستم		هیچ نه معلوم شد آه که من چیستم		موج ز خود رفته ئی تیز خرامید و گفت		هستم اگر میروم گر نروم نیستم
آدم از بی بصری بندگی آدم کرد		گوهری داشت ولی نذر قباد و جم کرد		یعنی از خوی غلامی ز سگان خوار تر است		من ندیدم که سگی پیش سگی سر خم کرد
متاع معنی بیگانه از دون فطرتان جوئی		ز موران شوخی طبع سلیمانی نمی آید		گریز از طرز جمهوری غلام پخته کاری شو		که از مغز دو صد خر فکر انسانی نمی آید
آن حرف دلفروز که راز هست و راز نیست		من فاش گویمت که شنید از کجا شنید		دزدید ز آسمان و به گل گفت شبنمش		بلبل ز گل شنید و ز بلبل صبا شنید
بر فتد تا روش رزم درین بزم کهن		دردمندان جهان طرح نو انداخته اند		من ازین بیش ندانم که کفن دزدی چند		بهر تقسیم قبور انجمنی ساخته اند
فلسفی را با سیاست دان بیک میزان مسنج		چشم آن خورشید کوری دیدهٔ این بی نمی		آن تراشد قول حق را حجت نا استوار		وین تراشد قول باطل را دلیل محکمی
از سستی عناصر انسان دلش تپید		فکر حکیم پیکر محکم تر آفرید		افکند در فرنگ صد آشوب تازه ئی		دیوانه ئی به کارگه شیشه گر رسید
حکمتش معقول و با محسوس در خلوت نرفت		گرچه بکر فکر او پیرایه پوشد چون عروس		طایر عقل فلک پرواز او دانی که چیست؟		«ماکیان کز زور مستی خایه گیرد بی خروس»
بطی می گفت بحر آزاد گردید		چنین فرمان ز دیوان خضر رفت		نهنگی گفت رو هر جا که خواهی		ولی از ما نباید بی خبر رفت
میخورد هر ذره ما پیچ و تاب		محشری در هر دم ما مضمر است		با سکندر خضر در ظلمات گفت		مرگ مشکل ، زندگی مشکل تر است
گل گفت که عیش نو بهاری خوشتر		یک صبح چمن ز روزگاری خوشتر		زان پیش که کس ترا بدستار زند		مردن بکنار شاخساری خوشتر
چشم را بینائی افزاید سه چیز		سبزه و آب روان و روی خوش		کالبد ، را فربهی می آورد		جامهٔ قز جان بی غم ، بوی خوش
طاقت عفو در تو نیست اگر		خیز و با دشمنان در آ به ستیز		سینه را کارگاه کینه ساز		سرکه در انگبین خویش مریز
از نزاکتهای طبع موشکاف او مپرس		کز دم بادی زجاج شاعر ما بشکند		کی تواند گفت شرح کارزار زندگی		«می پرد رنگش حبابی چون بدریا بشکند»
در جهان مانند جوی کوهسار		از نشیب و هم فراز آگاه شو		یا مثال سیل بی زنهار خیز		فارغ از پست و بلند راه شو
چه خوش بودی اگر مرد نکویی		ز بند باستان آزاد رفتی		اگر تقلید بودی شیوهٔ خوب		پیمبر هم ره اجداد رفتی
منم که طوف حرم کرده ام بتی به کنار		منم که پیش بتان نعره های هو زده ام		دلم هنوز تقاضای جستجو دارد		قدم بجادهٔ باریک تر ز مو زده ام
نه در اندیشهٔ من کار زار کفر و ایمانی		نه در جان غم اندوزم هوای باغ رضوانی		اگر کاوی درونم را خیال خویش را یابی		پریشان جلوه ئی چون ماهتاب اندر بیابانی
نور تو وانمود سپید و سیاه را		دریا و کوه و دشت و در و مهر و ماه را		تو در هوای آنکه نگه آشنای اوست		من در تلاش آنکه نتابد نگاه را
این دل که مرا دادی لبریز یقین بادا		این جام جهان بینم روشن تر ازین بادا		تلخی که فرو ریزد گردون به سفال من		در کام کهن رندی آنهم شکرین بادا
بر خیز که آدم را هنگام نمود آمد		این مشت غباری را انجم به سجود آمد		آن راز که پوشیده در سینهٔ هستی بود		از شوخی آب و گل در گفت و شنود آمد
مه و ستاره که در راه شوق هم سفرند		کرشمه سنج و ادا فهم و صاحب نظرند		چه جلوه هاست که دیدند در کف خاکی		قفا بجانب افلاک سوی ما نگرند
خرد از ذوق نگه گرم تماشا بود است		این که جوینده و یابندهٔ هر موجود است		جلوهٔ پاک طلب از مه و خورشید گذر		زانکه هر جلوه درین دیر نگه آلود است
عشق اندر جستجو افتاد آدم حاصل است		جلوهٔ او آشکار از پردهٔ آب و گل است		آفتاب و ماه و انجم میتوان دادن ز دست		در بهای آن کف خاکی که دارای دل است
در این صحرا گذر افتاد شاید کاروانی را		پس از مدت شنیدم نغمه های ساربانی را		اگر یک یوسف از زندان فرعونی برون آید		بغارت میتوان دادن متاع کاروانی را
از داغ فراق او در دل چمنی دارم		ای لالهٔ صحرائی با تو سخنی دارم		این آه جگر سوزی در خلوت صحرا به		لیکن چکنم کاری با انجمنی دارم
کم سخن غنچه که در پردهٔ دل رازی داشت		در هجوم گل و ریحان غم دم سازی داشت		محرمی خواست ز مرغ چمن و باد بهار		تکیه بر صحبت آن کرد که پروازی داشت
به سواد دیدهٔ تو نظر آفریده ام من		به ضمیر تو جهانی دگر آفریده ام من		همه خاوران بخوابی که نهان ز چشم انجم		به سرود زندگانی سحر آفریده ام من
خیال من به تماشای آسمان بود است		بدوش ماه و به آغوش کهکشان بود است		گمان مبر که همین خاکدان نشیمن ماست		که هر ستاره جهان است یا جهان بود است
دل ما بیدلان بردند و رفتند		مثال شعله افسردند و رفتند		بیا یک لحظه با عامان درآمیز		که خاصان باده ها خوردند و رفتند
سخن ها رفت از بود و نبودم		من از خجلت لب خود کم گشودم		سجود زنده مردان می شناسی		عیار کار من گیر از سجودم
دل من در گشاد چون و چند است		نگاهش از مه و پروین بلند است		بده ویرانه ئی در دوزخ او را		که این کافر بسی خلوت پسند است
چه شور است این که در آب و گل افتاد		ز یک دل عشق را صد مشکل افتاد		قرار یک نفس بر من حرام است		بمن رحمی که کارم با دل افتاد
جهان از خود برون آوردهٔ کیست؟		جمالش جلوه بی پردهٔ کیست؟		مرا گوئی که از شیطان حذر کن		بگو با من که او پروردهٔ کیست؟
دل بی قید من در پیچ و تابیست		نصیب من عتابی یا خطابیست		دل ابلیس هم نتوانم آزرد		گناه گاهگاه من صوابیست
صبنت الکاس عنا ام عمرو		وکان الکاس مجراها الیمنیا		اگر این است رسم دوستداری		بدیوار حرم زن جام و مینا
بخود پیچیدگان در دل اسیرند		همه دردند و درمان ناپذیرند		سجود از ما چه میخواهی که شاهان		خراجی از ده ویران نگیرند
روم راهی که او را منزلی نیست		از آن تخمی که ریزم حاصلی نیست		من از غمها نمی ترسم ولیکن		مده آن غم که شایان دلی نیست
می من از تنک جامان نگه دار		شراب پخته از خامان نگه دار		شرر از نیستانی دور تر به		به خاصان بخش و از عامان نگه دار
ترا این کشمکش اندر طلب نیست		ترا این درد و داغ و تاب وتب نیست		از آن از لامکان بگریختم من		که آنجا ناله های نیم شب نیست
ز من هنگامه ئی وه این جهان را		دگرگون کن زمین و آسمان را		ز خاک ما دگر آدم برانگیز		بکش این بنده سود و زیان را
جهانی تیره تر با آفتابی		صواب او سراپا نا صوابی		ندانم تا کجا ویرانه ئی را		دهی از خون آدم رنگ و آبی
غلامم جز رضای تو نجویم		جز آن راهی که فرمودی نپویم		ولیکن گر به این نادان بگوئی		خری را اسب تازی گو نگویم
دلی در سینه دارم بی سروری		نه سوزی در کف خاکم نه نوری		بگیر از من که بر من بار دوش است		ثواب این نماز بی حضوری
چه گویم قصه دین و وطن را		که نتوان فاش گفتن این سخن را		مرنج از من که از بی مهری تو		بنا کردم همان دیر کهن را
مسلمانی که در بند فرنگ است		دلش در دست او آسان نیاید		ز سیمائی که سودم بر در غیر		سجود بوذر و سلمان نیاید
نخواهم این جهان و آن جهان را		مرا این بس که دانم رمز جان را		سجودی ده که از سوز و سرورش		بوجد آرم زمین و آسمان را
چه میخواهی ازین مرد تن آسای		به هر بادی که آمد رفتم از جای		سحر جاوید را در سجده دیدم		به صبحش چهره شامم بیارای
به آن قوم از تو میخواهم گشادی		فقیهش بی یقینی کم سوادی		بسی نادیدنی را دیده ام من		«مرا ای کاشکی مادر نزادی»
نگاه تو عتاب آلود تا چند		بتان حاضر و موجود تا چند		درین بتخانه اولاد براهیم		نمک پروردهٔ نمرود تا چند
سرود رفته باز آید که ناید؟		نسیمی از حجاز آید که ناید؟		سرآمد روزگار این فقیری		دگر دانای راز آید که ناید؟
اگر می آید آن دانای رازی		بده او را نوای دل گدازی		ضمیر امتان را می کند پاک		کلیمی یا حکیمی نی نوازی
متاع من دل درد آشنای است		نصیب من فغان نارسای است		بخاک مرقد من لاله خوشتر		که هم خاموش و هم خونین نوای است
دل از دست کسی بردن نداند		غم اندر سینه پروردن نداند		دم خود را دمیدی اندر آن خاک		که غیر از خوردن و مردن نداند
دل ما از کنار ما رمیده		به صورت مانده و معنی ندیده		ز ما آن رانده درگاه خوشتر		حق او را دیده و ما را شنیده
نداند جبرئیل این های و هو را		که نشناسد مقام جستجو را		بپرس از بندهٔ بیچارهٔ خویش		که داند نیش و نوش آرزو را
شب این انجمن آراستم من		چو مه از گردش خود کاستم من		حکایت از تغافلهای تو رفت		ولیکن از میان برخاستم من
چنین دور آسمان کم دیده باشد		که جبرئیل امین را دل خراشد		چه خوش دیری بنا کردند آنجا		پرستد مومن و کافر تراشد
عطا کن شور رومی ، سوز خسرو		عطا کن صدق و اخلاص سنائی		چنان با بندگی در ساختم من		نگیرم گر مرا بخشی خدائی
مسلمان فاقه مست و ژنده پوش است		ز کارش جبرئیل اندر خروش است		بیا نقش دگر ملت بریزیم		که این ملت جهان را بار دوش است
دگر ملت که کاری پیش گیرد		دگر ملت که نوش از نیش گیرد		نگردد با یکی عالم رضامند		دو عالم را به دوش خویش گیرد
دگر قومی که ذکر لاالهش		برآرد از دل شب صبحگاهش		شناسد منزلش را آفتابی		که ریگ کهکشان روبد ز راهش
جهان تست در دست خسی چند		کسان او به بند ناکسی چند		هنرور میان کارگاهان		کشد خود را به عیش کرکسی چند
مریدی فاقه مستی گفت با شیخ		که یزدان را ز حال ما خبر نیست		بما نزدیک تر از شهرک ماست		ولیکن از شکم نزدیکتر نیست
دگرگون کشور هندوستان است		دگرگون آن زمین و آسمان است		مجو از ما نماز پنجگانه		غلامان را صف آرائی گران است
ز محکومی مسلمان خود فروش است		گرفتار طلسم چشم و گوش است		ز محکومی رگان در تن چنان سست		که ما را شرع و آئین بار دوش است
یکی اندازه کن سود و زیان را		چو جنت جاودانی کن جهان را		نمی بینی که ما خاکی نهادان		چه خوش آراستیم این خاکدان را
تو میدانی حیات جاودان چیست؟		نمی دانی که مرگ ناگهان چیست؟		ز اوقات تو یکدم کم نگردد		اگر من جاودان باشم زیان چیست؟
بپایان چون رسد این عالم پیر		شود بی پرده هر پوشیده تقدیر		مکن رسوا حضور خواجه مارا		حساب من ز چشم او نهان گیر
بدن وامانده و جانم در تک و پوست		سوی شهری که بطحا در ره اوست		تو باش اینجا و با خاصان بیامیز		که من دارم هوای منزل دوست
الایا خیمگی خیمه فروهل		که پیش آهنگ بیرون شد ز منزل		خرد از راندن محمل فرو ماند		زمام خویش دادم در کف دل
نگاهی داشتم بر جوهر دل		تپیدم ، آرمیدم در بر دل		رمیدم از هوای قریه و شهر		به باد دشت وا کردم در دل
ندانم دل شهید جلوه کیست		نصیب او قرار یک نفس نیست		به صحرا بردمش افسرده تر گشت		کنار آب جوئی زار بگریست
مپرس از کاروان جلوه مستان		ز اسباب جهان برکنده دستان		بجان شان ز آواز جرس شور		چو از موج نسیمی در نیستان
به این پیری ره یثرب گرفتم		نوا خوان از سرود عاشقانه		چو آن مرغی که در صحرا سر شام		گشاید پر به فکر آشیانه
گناه عشق و مستی عام کردند		دلیل پختگان را خام کردند		به آهنگ حجازی می سرایم		«نخستین باده کاندر جام کردند»
چه پرسی از مقامات نوایم		ندیمان کم شناسند از کجایم		گشادم رخت خود را اندریں دشت		که اندر خلوتش تنها سرایم
سحر با ناقه گفتم نرم تر رو		که راکب خسته و بیمار و پیر است		قدم مستانه زد چندان که گوئی		بپایش ریگ این صحرا حریر است
مهار ای ساربان او را نشاید		که جان او چو جان ما بصیر است		من از موج خرامش می شناسم		چو من اندر طلسم دل اسیر است
نم اشک است در چشم سیاهش		دلم سوزد ز آه صبحگاهش		همان می کو ضمیرم را برافروخت		پیاپی ریزد از موج نگاهش
چه خوش صحرا که در وی کاروانها		درودی خواند و محمل براند		به ریگ گرم او آور سجودی		جبین را سوز تا داغی بماند
چه خوش صحرا که شامش صبح خند است		شبش کوتاه و روز او بلند است		قدم ای راهرو آهسته تر نه		چو ما هر ذره او دردمند است
امیر کاروان آن اعجمی کیست؟		سرود او به آهنگ عرب نیست		زند آن نغمه کز سیرابی او		خنک دل در بیابانی توان زیست
مقام عشق و مستی منزل اوست		چه آتش ها که در آب و گل اوست		نوای او به هر دل سازگار است		که در هر سینه قاشی از دل اوست
غم پنهاں که بی گفتن عیان است		چو آید بر زبان یک داستان است		رهی پر پیچ و راهی خسته و زار		چراغش مرده و شب درمیان است
به راغان لاله رست از نو بهاران		به صحرا خیمه گستردند یاران		مرا تنها نشستن خوشتر آید		کنار آب جوی کوهساران
گهی شعر عراقی را بخوانم		گهی جامی زند آتش بجانم		ندانم گرچه آهنگ عرب را		شریک نغمه های ساربانم
غم راهی نشاط آمیزتر کن		فغانش را جنون انگیزتر کن		بگیر ای ساربان راه درازی		مرا سوز جدائی تیز تر کن
بپا ای هم نفس باهم بنالیم		من و تو کشته شان جمالیم		دو حرفی بر مراد دل بگوئیم		بپای خواجه چشمان را بمالیم
حکیمان را بها کمتر نهادند		به نادان جلوه مستانه دادند		چه خوش بختی ، چه خرم روزگاری		در سلطان به درویشی گشادند
جهان چار سو اندر بر من		هوای لامکان اندر سر من		چو بگذشتم ازین بام بلندی		چو گرد افتاد پرواز از پر من
درین وادی زمانی جاودانی		زخاکش بی صور روید معانی		حکیمان با کلیمان دوش بردوش		که اینجا کس نگوید «لن ترانی»
مسلمان آن فقیر کج کلاهی		رمید از سینه او سوز آهی		دلش نالد چرا نالد نداند		نگاهی یارسول الله نگاهی
تب و تاب دل از سوز غم تست		نوای من ز تاثیر دم تست		بنالم زانکه اندر کشور هند		ندیدم بنده ئی کو محرم تست
شب هندی غلامان را سحر نیست		به این خاک آفتابی را گذر نیست		بما کن گوشه چشمی که در شرق		مسلمانی ز ما بیچاره تر نیست
چه گویم زان فقیری دردمندی		مسلمانی به گوهر ارجمندی		خدا این سخت جان را یار بادا		که افتاد است از بام بلندی
چسان احوال او را بر لب آرم		تو می بینی نهان و آشکارم		ز روداد دو صد سالش همین بس		که دل چون کنده قصاب دارم
هنوز این چرخ نیلی کج خرام است		هنوز این کاروان دور از مقام است		ز کار بی نظام او چه گویم؟		تو میدانی که ملت بی امام است
نماند آن تاب و تب در خون نابش		نروید لاله از کشت خرابش		نیام او تهی چون کیسئه او		به طاق خانه ویران کتابش
دل خود را اسیر رنگ و بو کرد		تهی از ذوق و شوق و آرزو کرد		صفیر شاهبازان کم شناسد		که گوشش با طنین پشه خو کرد
بروی او در دل ناگشاد		خودی اندر کف خاکش نزاده		ضمیر او تهی از بانگ تکبیر		حریم ذکر او از پا فتاده
گریبان چاک و بی فکر رفو زیست		نمی دانم چسان بی آرزو زیست		نصیب اوست مرگ ناتمامی		مسلمانی که بی «الله هو» زیست
حق آن ده که « مسکین و اسیر» است		فقیر و غیرت او دیر میر است		بروی او در میخانه بستند		در این کشور مسلمان تشنه میر است
دگر پاکیزه کن آب و گل او		جهانی آفرین اندر دل او		هوا تیز و بدامانش دو صد چاک		بیندیش از چراغ بسمل او
عروس زندگی در خلوتش غیر		که دارد در مقام نیستی سیر		گنهکاریست پیش از مرگ در قبر		نکیرش از کلیسا ، منکر از دیر
به چشم او نه نور و نی سرور است		نه دل در سینهٔ او ناصبور است		خدا آن امتی را یار بادا		که مرگ او ز جان بی حضور است
مسلمان زاده و نامحرم مرگ		ز بیم مرگ لرزان تا دم مرگ		دلی در سینه چاکش ندیدم		دم بگسسته ئی بود و غم مرگ
ملوکیت سراپا شیشه بازی است		ازو ایمن نه رومی نی حجازی است		حضور تو غم یاران بگویم		به امیدی که وقت دل نوازی است
تن مرد مسلمان پایدار است		بنای پیکر او استوار است		طبیب نکته رس دید از نگاهش		خودی اندر وجودش رعشه دار است
مسلمان شرمسار از بی کلاهی است		که دینش مرد و فقرش خانقاهی است		تو دانی در جهان میراث ما چیست؟		گلیمی از قماش پادشاهی است
مپرس از من که احوالش چسان است		زمینش بدگهر چون آسمان است		بر آن مرغی که پروردی به انجیر		تلاش دانه در صحرا گران است
به چشمش وانمودم زندگی را		گشودم نکته فردا و دی را		توان اسرار جانرا فاش تر گفت		بده نطق عرب این اعجمی را
مسلمان گرچه بی خیل و سپاهی است		ضمیر او ضمیر پادشاهی است		اگر او را مقامش باز بخشند		جمال او جلال بی پناهی است
متاع شیخ اساطیر کهن بود		حدیث او همه تخمین و ظن بود		هنوز اسلام او زنار دار است		حرم چون دیر بود او برهمن بود
دگرگون کرد لادینی جهان را		ز آثار بدن گفتند جان را		از آن فقری که با صدیق دادی		بشوری آور این آسوده جان را
حرم از دیر گیرد رنگ و بوئی		بت ما پیرک ژولیده موئی		نیابی در بر ما تیره بختان		دلی روشن ز نور آرزوئی
فقیران تا به مسجد صف کشیدند		گریبان شهنشاهان دریدند		چو آن آتش درون سینه افسرد		مسلمانان به درگاهان خزیدند
مسلمانان به خویشان در ستیزند		بجز نقش دوئی بر دل نریزند		بنالند از کسی خشتی بگیرد		از آن مسجد که خود از وی گریزند
جبین را پیش غیر الله سودیم		چو گبران در حضور او سرودیم		ننالم از کسی می نالم از خویش		که ما شایان شان تو نبودیم
بدست می کشان خالی ایاغ است		که ساقی را به بزم من فراغ است		نگه دارم درون سینه آهی		که اصل او ز دود آن چراغ است
سبوی خانقاهان خالی از می		کند مکتب ره طی کرده را طی		ز بزم شاعران افسرده رفتم		نواها مرده بیرون افتد از نی
مسلمانم غریب هر دیارم		که با این خاکدان کاری ندارم		به این بی طاقتی در پیچ و تابم		که من دیگر به غیر الله دچارم
به آن بالی که بخشیدی ، پریدم		به سوز نغمه های خود تپیدم		مسلمانی که مرگ از وی بلرزد		جهان گردیدم و او را ندیدم
شبی پیش خدا بگریستم زار		مسلمانان چرا زارند و خوارند		ندا آمد ، نمیدانی که این قوم		دلی دارند و محبوبی ندارند
نگویم از فرو فالی که بگذشت		چه سود از شرح احوالی که بگذشت		چراغی داشتم در سینهٔ خویش		فسرد اندر دو صد سالی که بگذشت
نگهبان حرم معمار دیر است		یقینش مرده و چشمش به غیر است		ز انداز نگاه او توان دید		که نومید از همه اسباب خیر است
ز سوز این فقیر ره نشینی		بده او را ضمیر آتشینی		دلش را روشن و پاینده گردان		ز امیدی که زاید از یقینی
گهی افتم گهی مستانه خیزم		چو خون بی تیغ و شمشیری بریزم		نگاه التفاتی بر سر بام		که من با عصر خویش اندر ستیزم
مرا تنهائی و آه و فغان به		سوی یثرب سفر بی کاروان به		کجا مکتب ، کجا میخانه شوق		تو خود فرما مرا این به که آن به
پریدم در فضای دلپذیرش		پرم تر گشت از ابر مطیرش		حرم تا در ضمیر من فرو رفت		سرودم آنچه بود اندر ضمیرش
به آن رازی که گفتم پی نبردند		ز شاخ نخل من خرما نخوردند		من ای میر امم داد از تو خواهم		مرا یاران غزلخوانی شمردند
نه شعر است اینکه بر وی دل نهادم		گره از رشته معنی گشادم		به امیدی که اکسیری زند عشق		مس این مفلسان را تاب دادم
تو گفتی از حیات جاودان گوی		بگوش مرده ئی پیغام جان گوی		ولی گویند این ناحق شناسان		که تاریخ وفات این و آن گوی
رخم از درد پنهان زعفرانی		تراود خون ز چشم ارغوانی		سخن اندر گلوی من گره بست		تو احوال مرا ناگفته دانی
زبان ما غریبان از نگاهیست		حدیث دردمندان اشک و آهیست		گشادم چشم و بر بستم لب خویش		سخن اندر طریق ما گناهیست
خودی دادم ز خود نامحرمی را		گشادم در گل او زمزمی را		بده آن ناله گرمی که از وی		بسوزم جز غم دین هر غمی را
درون ما به جز دود نفس نیست		بجز دست تو ما را دست رس نیست		دگر افسانه غم با که گویم؟		که اندر سینه ها غیر از تو کس نیست
غریبی دردمندی نی نوازی		ز سوز نغمه خود در گدازی		تو میدانی چه میجوید ، چه خواهد		دلی از هر دو عالم بی نیازی
نم و رنگ از دم بادی نجویم		ز فیض آفتاب تو به رویم		نگاهم از مه و پروین بلند است		سخن را بر مزاج کس نگویم
در آن دریا که او را ساحلی نیست		دلیل عاشقان غیر از دلی نیست		تو فرمودی ره بطحا گرفتیم		وگرنه جز تو ما را منزلی نیست
مران از در که مشتاق حضوریم		از آن دردی که دادی نا صبوریم		بفرما هر چه میخواهی به جز صبر		که ما از وی دو صد فرسنگ دوریم
به افرنگی بتان دل باختم من		ز تاب دیریان بگداختم من		چنان از خویشتن بیگانه بودم		چو دیدم خویش را نشناختم من
می از میخانهٔ مغرب چشیدم		بجان من که درد سر خریدم		نشستم با نکویان فرنگی		از آن بی سوز تر روزی ندیدم
فقیرم از تو خواهم هر چه خواهم		دل کوهی ، خراش از برگ کاهم		مرا درس حکیمان درد سر داد		که من پروردهٔ فیض نگاهم
نه با ملا نه با صوفی نشینم		تو میدانی که من آنم ، نه اینم		نویس «الله» بر لوح دل من		که هم خود را هم او را فاش بینم
دل ملا گرفتار غمی نیست		نگاهی هست ، در چشمش نمی نیست		از آن بگریختم از مکتب او		که در ریگ حجازش زمزمی نیست
سر منبر کلامش نیشدار است		که او را صد کتاب اندر کنار است		حضور تو من از خجلت نگفتم		ز خود پنهان و بر ما آشکار است
دل صاحبدلان او برد یا من؟		پیام شوق او آورد یا من؟		من و ملا ز کیش دین دو تیریم		بفرما بر هدف او خورد یا من؟
غریبم در میان محفل خویش		تو خود گو با که گویم مشکل خویش		از آن ترسم که پنهانم شود فاش		غم خود را نگویم با دل خویش
دل خود را بدست کس ندادم		گره از روی کار خود گشادم		به غیر الله کردم تکیه یک بار		دو صد بار از مقام خود فتادم
همان سوز جنون اندر سر من		همان هنگامه ها اندر بر من		هنوز از جوش طوفانی که بگذشت		نیاسود است موج گوهر من
هنوز این خاک دارای شرر هست		هنوز این سینه را آه سحر هست		تجلی ریز بر چشمم که بینی		باین پیری مرا تاب نظر هست
نگاهم زآنچه بینم بی نیاز است		دل از سوز درونم در گداز است		من و این عصر بی اخلاص و بی سوز		بگو با من که آخر این چه راز است؟
مرا در عصر بی سوز آفریدند		بخاکم جان پر شوری دمیدند		چو نخ در گردن من زندگانی		تو گوئی بر سر دارم کشیدند
نگیرد لاله و گل رنگ و بویم		درون سینه ام مرد آرزویم		غم پنهان بحرف اندر نگجند		اگر گنجد چه گویم با که گویم
من اندر مشرق و مغرب غریبم		که از یاران محرم بی نصیبم		غم خود را بگویم با دل خویش		چه معصومانه غربت را فریبم
طلسم علم حاضر را شکستم		ربودم دانه و دامش گسستم		خدا داند که مانند براهیم		به نار او چه بی پروا نشستم
به چشم من نگه آوردهٔ تست		فروغ «لااله» آوردهٔ تست		دچارم کن به صبح «من ٓرآنی»		شبم را تاب مه آوردهٔ تست
چو خود را در کنار خود کشیدم		به نور تو مقام خویش دیدم		درین دیر از نوای صبحگاهی		جهان عشق و مستی آفریدم
درین عالم بهشت خرمی هست		بشاخ او ز اشک من نمی هست		نصیب او هنوز آن های و هو نیست		که او در انتظار آدمی هست
بده او را جوان پاکبازی		سرورش از شراب خانه سازی		قوی بازوی او مانند حیدر		دل او از دو گیتی بی نیازی
بیا ساقی بگردان جام می را		ز می سوزنده تر کن سوز نی را		دگر آن دل بنه در سینهٔ من		که پیچم پنجهٔ کاؤس و کی را
جهان از عشق و عشق از سینه تست		سرورش از می دیرینهٔ تست		جز این چیزی نمیدانم ز جبریل		که او یک جوهر از آئینهٔ تست
مرا این سوز از فیض دم تست		به تاکم موج می از زمزم تست		خجل ملک جم از درویشی من		که دل در سینهٔ من محرم تست
درین بتخانه دل با کس نبستم		ولیکن از مقام خود گسستم		ز من امروز میخواهد سجودی		خداوندی که دی او را شکستم
دمید آن لاله از مشت غبارم		که خونش می تراود از کنارم		قبولش کن ز راه دلنوازی		که من غیر از دلی ، چیزی ندارم
حضور ملت بیضا تپیدم		نوای دل گدازی آفریدم		ادب گوید سخن را مختصر گوی		تپیدم ، آفریدم ، آرمیدم
بصدق فطرت رندانه من		بسوز آه بیتابانه من		بده آن خاک را ابر بهاری		که در آغوش گیرد دانه من
دلی برکف نهادم ، دلبری نیست		متاعی داشتم ، غارتگری نیست		درون سینهٔ من منزلی گیر		مسلمانی ز من تنها تری نیست
چو رومی در حرم دادم اذان من		ازو آموختم اسرار جان من		به دور فتنهٔ عصر کهن ، او		به دور فتنهٔ عصر روان من
گلستانی ز خاک من بر انگیز		نم چشمم بخون لاله آمیز		اگر شایان نیم تیغ علی را		نگاهی دو چو شمشیر علی تیز
مسلمان تا بساحل آرمید است		خجل از بحر و از خود نا امید است		جز این مرد فقیری دردمندی		جراحتهای پنهانش که دید است
که گفت او را که آید بوی یاری؟		که داد او را امید نوبهاری؟		چون آن سوز کهن رفت از دم او		که زد بر نیستان او شراری؟
ز بحر خود بجوی من گهر ده		متاع من بکوه و دشت و در ده		دلم نگشود از آن طوفان که دادی		مرا شوری ز طوفانی دگر ده
بجلوت نی نوازیهای من بین		بخلوت خود گدازیهای من بین		گرفتم نکته فقر از نیاگان		ز سلطان بی نیازیهای من بین
بهرحالی که بودم خوش سرودم		نقاب از روی هر معنی گشودم		مپرس از اضطراب من که با دوست		دمی بودم دمی دیگر نبودم
شریک درد و سوز لاله بودم		ضمیر زندگی را وا نمودم		ندانم با که گفتم نکته شوق		که تنها بودم و تنها سرودم
هنوز این خاک دارای شرر هست		هنوز این سینه را آه سحر هست		تجلی ریز بر چشمم که بینی		باین پیری مرا تاب نظر هست
بکوی تو گداز یک نوا بس		مرا این ابتدا این انتها بس		خراب جرأت آن رند پاکم		خدا را گفت ما را مصطفی بس
ز شوق آموختم آن های و هوئی		که از سنگی گشاید آب جوئی		همین یک آرزو دارم که جاوید		ز عشق تو بگیرد رنگ و بوئی
یکی بنگرد فرنگی کج کلاهان		تو گوئی آفتابانند و ماهان		جوان ساده من گرم خون است		نگه دارش ازین کافر نگاهان
بده دستی ز پا افتادگان را		به غیرالله دل نادادگان را		از آن آتش که جان من بر افروخت		نصیبی ده مسلمان زادگان را
تو هم آن می بگیر از ساغر دوست		که باشی تا ابد اندر بر دوست		سجودی نیست ای عبدالعزیز این		بروبم از مژه خاک در دوست
تو سلطان حجازی من فقیرم		ولی در کشور معنی امیرم		جهانی کو ز تخم «لااله» رست		بیا بنگر به آغوش ضمیرم
سراپا درد درمان ناپذیرم		نپنداری زبون و زار و پیرم		هنوزم در کمانی میتوان راند		ز کیش ملتی افتاده پیرم
بیا باهم در آویزیم و رقصیم		ز گیتی دل بر انگیزیم و رقصیم		یکی اندر حریم کوچه دوست		ز چشمان اشک خون ریزیم و رقصیم
ترا اندر بیابانی مقام است		که شامش چون سحر آئینه فام است		بهرجائی که خواهی خیمه گستر		طناب از دیگران جستن حرام است
مسلمانیم و آزاد از مکانیم		برون از حلقه نه آسمانیم		بما آموختند آن سجده کز وی		بهای هر خداوندی بدانیم
ز افرنگی صنم بیگانه تو شو		که پیمانش نمی ارزد بیک جو		نگاهی وام کن از چشم فاروق		قدم بیباک نه در عالم نو
مجو از من کلامی عارفانه		که من دارم سرشتی عاشقانه		سرشک لاله گون را اندرین باغ		بیفشانم چو شبنم دانه دانه
به منزل کوش مانند مه نو		درین نیلی فضا هر دم فزون شو		مقام خویش اگر خواهی درین دیر		بحق دل بند و راه مصطفی رو
چو موج از بحر خود بالیده ام من		بخود مثل گهر پیچیده ام من		از آن نمرود با من سر گران است		به تعمیر حرم کوشیده ام من
بیا ساقی بگردان ساتگین را		بیفشان بر دو گیتی آستین را		حقیقت را به رندی فاش کردند		که ملا کم شناسد رمز دین را
بیا ساقی نقاب از رخ برافکن		چکید از چشم من خون دل من		به آن لحنی که نه شرقی نه غربی است		نوائی از مقام «لاتخف» زن
برون از سینه کش تکبیر خود را		بخاک خویش زن اکسیر خود را		خودی را گیر و محکم گیر و خوش زی		مده در دست کس تقدیر خود را
مسلمان از خودی مرد تمام است		بخاکش تا خودی میرد غلام است		اگر خود را متاع خویش دانی		نگه را جز بخود بستن حرام است
مسلمانان که خود را فاش دیدند		به هر دریا چو گوهر آرمیدند		اگر از خود رمیدند اندرین دیر		بجان تو که مرگ خود خریدند
گشودم پرده از روی تقدیر		مشو نومید و راه مصطفی گیر		اگر باور نداری آنچه گفتم		ز دین بگریز و مرگ کافری میر
به ترکان بسته درها را گشادند		بنای مصریان محکم نهادند		تو هم دستی بدامان خودی زن		که بی او ملک و دین کس را ندادند
هر آن قومی که می ریزد بهارش		نسازد جز به بوهای رمیده		ز خاکش لاله می روید ولیکن		قبائی دارد از رنگ پریده
خدا آن ملتی را سروری داد		که تقدیرش بدست خویش بنوشت		به آن ملت سروکاری ندارد		که دهقانش برای دیگران کشت
ز رازی حکمت قرآن بیاموز		چراغی از چراغ او بر افروز		ولی این نکته را از من فرا گیر		که نتوان زیستن بی مستی و سوز
کسی کو بر خودی زد «لااله» را		ز خاک مرده رویاند نگه را		مده از دست دامان چنین مرد		که دیدم در کمندش مهر و مه را
تو ای نادان دل آگاه دریاب		بخود مثل نیاکان راه دریاب		چسان مؤمن کند پوشیده را فاش		ز «لا» موجود «الا الله» دریاب
دل تو داغ پنهانی ندارد		تب و تاب مسلمانی ندارد		خیابان خودی را داده ئی آب		از آن دریا که طوفانی ندارد
اناالحق جز مقام کبریا نیست		سزای او چلیپا هست یا نیست		اگر فردی بگوید سر زنش به		اگر قومی بگوید ناروا نیست
به آن ملت اناالحق سازگار است		که از خونش نم هر شاخسار است		نهان اندر جلال او جمالی		که او را نه سپهر آئینه دار است
میان امتان والا مقام است		کهن امت دو گیتی را امام است		نیاساید ز کارفرینش		که خواب و خستگی بر وی حرام است
وجودش شعله از سوز درون است		چو خس او را جهان چند و چون است		کند شرح اناالحق همت او		پی هر «کن» که میگوید «یکون» است
پرد در وسعت گردون یگانه		نگاه او به شاخشیانه		مه و انجم گرفتار کمندش		بدست اوست تقدیر زمانه
به باغان عندلیبی خوش صفیری		به راغان جره بازی زود گیری		امیر او به سلطانی فقیری		فقیر او به درویشی امیری
بجام نو کهن می از سبو ریز		فروغ خویش را بر کاخ و کو ریز		اگر خواهی ثمر از شاخ منصور		به دل «لا غالب الا الله» فرو ریز
گرفتم حضرت ملا ترش روست		نگاهش مغز را نشناسد از پوست		اگر با این مسلمانی که دارم		مرا از کعبه میراند حق او ست
فرنگی صید بست از کعبه و دیر		صدا از خانقاهان رفت «لاغیر»		حکایت پیش ملا باز گفتم		دعا فرمود «یا رب عاقبت خیر»
به بند صوفی و ملا اسیری		حیات از حکمت قرآن نگیری		بهیاتش ترا کاری جز این نیست		که از «یسن» اوسان بمیری
ز قرآن پیش خود آئینه آویز		دگرگون گشته‌ای از خویش بگریز		ترازویی بنه کردار خود را		قیامتهای پیشین را برانگیز
ز من بر صوفی و ملا سلامی		که پیغام خدا گفتند ما را		ولی تأویل شان در حیرت انداخت		خدا و جبرئیل و مصطفی را
ز دوزخ واعظ کافر گری گفت		حدیثی خوشتر از وی کافری گفت		«نداندن غلام احوال خود را		که دوزخ را مقام دیگری گفت»
مریدی خود شناسی پخته کاری		به پیری گفت حرف نیش داری		بمرگ ناتمامی جان سپردن		گرفتن روزی از خاک مزاری
پسر را گفت پیری خرقه بازی		ترا این نکته باید حرز جان کرد		به نمرودان این دورشنا باش		ز فیض شان براهیمی توان کرد
به کام خود دگر آن کهنه می ریز		که با جامش نیرزد ملک پرویز		ز اشعار جلال الدین رومی		به دیوار حریم دل بیاویز
بگیر از ساغرشن لاله رنگی		که تاثیرش دهد لعلی به سنگی		غزالی را دل شیری ببخشد		بشوید داغ از پشت پلنگی
نصیبی بردم از تاب و تب او		شبم مانند روز از کوکب او		غزالی در بیابان حرم بین		که ریزد خنده شیر از لب او
سراپا درد و سوز شنائی		وصال او زبان دان جدائی		جمال عشق گیرد از نی او		نصیبی از جلال کبریائی
بروی من در دل باز کردند		ز خاک من جهانی ساز کردند		ز فیض او گرفتم اعتباری		که با من ماه و انجم ساز کردند
ز رومی گیر اسرار فقیری		کهن فقر است محسود امیری		حذر زان فقر و درویشی که از وی		رسیدی بر مقام سر بزیری
خیالش با مه و انجم نشیند		نگاهشن سوی پروین ببیند		دل بیتاب خود را پیش او نه		دم او رعشه از سیماب چیند
خودی تا گشت مهجور خدائی		به فقرموختداب گدائی		ز چشم مست رومی وام کردم		سروری از مقام کبریائی
می روشن ز تاک من فرو ریخت		خوشا مردی که در دامانمویخت		نصیب ازتشی دارم که اول		سنائی از دل رومی برانگیخت
تو ای باد بیابان از عرب خیز		ز نیل مصریان موجی برانگیز		بگو فاروق را پیغام فاروق		که خود در فقر و سلطانی بیامیز
خلافت فقر با تاج و سریر است		زهی دولت که پایان ناپذیر است		جوان بختا ! مده از دست، این فقر		که بی او پادشاهی زود میر است
جوانمردی که خود را فاش بیند		جهان کهنه را بازفریند		هزاران انجمن اندر طوافش		که او با خویشتن خلوت گزیند
به روی عقل و دل بگشای هر در		بگیر از پیر هر میخانه ساغر		«دران کوش از نیاز سینه پرور		که دامن پاک داریستین تر»
خنکن ملتی بر خود رسیده		ز درد جستجو نارمیده		درخش او ته این نیلگون چرخ		چو تیغی از میان بیرون کشیده
چه خوش زد ترک ملاحی سرودی		رخ او احمری چشمش کبودی		به دریا گر گره افتد به کارم		بجز طوفان نمیخواهم گشودی
جهانگیری بخاک ما سرشتند		امامت در جبین ما نوشتند		درون خویش بنگرن جهان را		که تخمش در دل فاروق کشتند
مسلمانی که خود را امتحان کرد		غبار راه خود راسمان کرد		شرار شوق اگر داری نگهدار		که با ویفتابی میتوان کرد
بگو از من نواخوان عرب را		بهای کم نهادم لعل لب را		ازن نوری که از قر ن گرفتم		سحر کردم صد و سی ساله شب را
به جانهافریدم های و هو را		کف خاکی شمردم کاخ و کو را		شود روزی حریف بحر پر شور		زشوبی که دادمب جو را
تو هم بگذارن صورت نگاری		مجو غیر از ضمیر خویش یاری		بباغ ما بروردی پر و بال		مسلمان را بده سوزی که داری
بخاک ما دلی ، در دل غمی هست		هنوز این کهنه شاخی را نمی هست		به افسون هنرن چشمه بگشای		درون هر مسلمان زمزمی هست
مسلمان بنده مولا صفات است		دل او سری از اسرار ذات است		جمالش جز به نور حق نه بینی		که اصلش در ضمیر کائنات است
بده با خاک اون سوز و تابی		که زاید از شب اوفتابی		نوان زن که از فیض تو او را		دگر بخشند ذوق انقلابی
مسلمانی غم دل در خریدن		چو سیماب از تپ یاران تپیدن		حضور ملت از خود در گذشتن		دگر بانگ «انا الملت» کشیدن
کسی کو فاش دید اسرار جانرا		نبیند جز به چشم خود جهان را		نوائیفرین در سینه خویش		بهاری میتوان کردن خزان را
نگهدارنچه درب و گل تست		سرور و سوز و مستی حاصل تست		تهی دیدم سبوی این ون را		می باقی به مینای دل تست
شب این کوه و دشت سینه تابی		نه در وی مرغکی نی موجبی		نگردد روشن از قندیل رهبان		تو میدانی که بایدفتابی
نکو میخوان خط سیمای خود را		بدستور رگ فردای خود را		چو من پا در بیابان حرم نه		که بینی اندرو پهنای خود را
سحرگاهان که روشن شد در و دشت		صدا زد مرغی از شاخ نخیلی		فروهل خیمه ای فرزند صحرا		که نتوان زیست بی ذوق رحیلی
عرب را حق دلیل کاروان کرد		که او با فقر خود را امتحان کرد		اگر فقر تهی دستان غیور است		جهانی را ته و بالا توان کرد
درن شبها خروش صبح فرداست		که روشن از تجلیهای سیناست		تن و جان محکم از باد در و دشت		طلوع امتان از کوه و صحراست
دگرئین تسلیم و رضا گیر		طریق صدق و اخلاص و وفا گیر		مگو شعرم چنین است و چنان نیست		جنون زیرکی از من فراگیر
چمنها زان جنون ویرانه گردد		که از هنگامه ها بیگانه گردد		ازن هوئی که افکندم درین شهر		جنون ماند ولی فرزانه گردد
نخستین لاله صبح بهارم		پیا پی سوزم از داغی که دارم		بچشم کم مبین تنهائیم را		که من صد کاروان گل در کنارم
پریشانم چو گرد ره گذاری		که بر دوش هوا گیرد قراری		خوشا بختی و خرم روزگاری		که بیرونید از من شهسواری
خوشن قومی پریشان روزگاری		که زاید از ضمیرش پخته کاری		نمودش سری از اسرار غیب است		ز هر گردی برون ناید سواری
به بحر خویش چون موجی تپیدم		تپیدم تا به طوفانی رسیدم		دگر رنگی ازین خوشتر ندیدم		بخون خویش تصویرش کشیدم
نگاهش پر کند خالی سبوها		دواند می به تاک آرزوها		ز طوفانی که بخشد رایگانی		حریف بحر گردد آب جوها
چو بر گیرد زمام کاروان را		دهد ذوق تجلی هر نهان را		کند افلاکیان را آنچنان فاش		ته پا می کشد نه آسمان را
مبارکباد کنن پاک جان را		که زایدن امیر کاروان را		زغوش چنین فرخنده مادر		خجالت می دهم حور جنان را
دل اندر سینه گوید دلبری هست		متاعیفرین غارتگری هست		بگوشممد از گردون دم مرگ		«شگوفه چون فرو ریزد بری هست»
عرب خود را به نور مصطفی سوخت		چراغ مردهٔ مشرق بر افروخت		ولیکنن خلافت راه گم کرد		که اول مؤمنان را شاهیموخت
خلافت بر مقام ما گواهی است		حرام استنچه بر ما پادشاهی است		ملوکیت همه مکر است و نیرنگ		خلافت حفظ ناموس الهی است
در افتد با ملوکیت کلیمی		فقیری بی کلاهی ، بی گلیمی		گهی باشد که بازیهای تقدیر		بگیرد کار صرصر از نسیمی
هنوز اندر جهاندم غلام است		نظامش خام و کارش ناتمام است		غلام فقرن گیتی پناهم		که در دینش ملوکیت حرام است
محبت از نگاهش پایدار است		سلوکش عشق و مستی را عیار است		مقامش عبده‘مد ولیکن		جهان شوق را پروردگار است
به ملک خویش عثمانی امیر است		دلشگاه و چشم او بصیر است		نپنداری که رست از بند افرنگ		هنوز اندر طلسم او اسیر است
خنک مردان که سحر او شکستند		به پیمان فرنگی دل نبستند		مشو نومید و با خودشنا باش		که مردان پیش ازین بودند و هستند
به ترکانرزوئی تازه دادند		بنای کار شان دیگر نهادند		ولیکن کو مسلمانی که بیند		نقاب از روی تقدیری گشادند
بهل ای دخترک این دلبری ها		مسلمان را نزیبد کافری ها		منه دل بر جمال غازه پرورد		بیاموز از نگه غارتگری ها
نگاه تست شمشیر خدا داد		به زخمش جان ما را حق بما داد		دل کامل عیارن پاک جان برد		که تیغ خویش راب از حیا داد
ضمیر عصر حاضر بی نقاب است		گشادش در نمود رنگ وب است		جهانتابی ز نور حق بیاموز		که او با صد تجلی در حجاب است
جهان را محکمی از امهات است		نهادشان امین ممکنات است		اگر این نکته را قومی نداند		نظام کار و بارش بی ثبات است
مرا داد این خرد پرور جنونی		نگاه مادر پاک اندرونی		ز مکتب چشم و دل نتوان گرفتن		که مکتب نیست جز سحر و فسونی
خنکن ملتی کز وارداتش		قیامتها ببیند کایناتش		چه پیشید ، چه پیش افتاد او را		توان دید از جبین امهاتش
اگر پندی ز درویشی پذیری		هزار امت بمیرد تو نمیری		بتولی باش و پنهان شو ازین عصر		که درغوش شبیری بگیری
ز شام ما برونور سحر را		به قر ن باز خوان اهل نظر را		تو میدانی که سوز قرأت تو		دگرگون کرد تقدیر عمر را
چه عصر است این که دین فریادی اوست		هزاران بند درزادی اوست		ز رویدمیت رنگ و نم برد		غلط نقشی که از بهزادی اوست
نگاهش نقشبند کافری ها		کمال صنعت اوزری ها		حذر از حلقهٔ بازارگانش		قمار است این همه سوداگری ها
جوانان را بدموز است این عصر		شب ابلیس را روز است این عصر		بدامانش مثال شعله پیچم		که بی نور است و بی سوز است این عصر
مسلمان فقر و سلطانی بهم کرد		ضمیرش باقی و فانی بهم کرد		ولیکن الامان از عصر حاضر		که سلطانی به شیطانی بهم کرد
چه گویم رقص تو چون است و چون نیست		حشیش است این نشاط اندرون نیست		به تقلید فرنگی پای کوبی		به رگهای تون طغیان خون نیست
در صد فتنه را بر خود گشادی		دو گامی رفتی و از پا فتادی		برهمن از بتان طاق خودراست		تو قر ن را سر طاقی نهادی
برهمن را نگویم هیچ کاره		کند سنگ گران را پاره پاره		نیاید جز به زور دست و بازو		خدائی را تراشیدن ز خاره
نگه دارد برهمن کار خود را		نمی گوید به کس اسرار خود را		بمن گوید که از تسبیح بگذر		بدوش خود برد زنار خود را
برهمن گفت برخیز از در غیر		ز یاران وطن ناید به جز خیر		بیک مسجد دو ملا می نگنجد		ز افسون بتان گنجد بیک دیر
تب و تابی که باشد جاودانه		سمند زندگی را تازیانه		به فرزندان بیاموز این تب و تاب		کتاب و مکتب افسون و فسانه
ز علم چاره سازی بی گدازی		بسی خوشتر نگاه پاک بازی		نکو تر از نگاه پاک بازی		ولی از هر دو عالم بی نیازی
بهن مؤمن خدا کاری ندارد		که در تن جان بیداری ندارد		ازن از مکتب یاران گریزم		جوانی خود نگهداری ندارد
ز من گیر این که مردی کور چشمی		ز بینای غلط بینی نکو تر		ز من گیر این که نادانی نکو کیش		ز دانشمند بی دینی نکو تر
ازن فکر فلک پیما چه حاصل؟		که گرد ثابت و سیاره گردد		مثال پاره ای ابری که از باد		به پهنای فضاواره گردد
ادب پیرایه نادان و داناست		خوشنکو از ادب خود را بیاراست		ندارمن مسلمان زاده را دوست		که در دانش فزو دود رادب کاست
ترا نومیدی از طفلان روا نیست		چه پروا گر دماغ شان رسا نیست		بگو ای شیخ مکتب گر بدانی		که دل در سینهٔ شان هست یا نیست
به پور خویش دین و دانشموز		که تابد چون مه و انجم نگینش		بدست او اگر دادی هنر را		ید بیضاست اندرستینش
نوا از سینه مرغ چمن برد		ز خون لالهن سوز کهن برد		به این مکتب ، به این دانش چه نازی		که نان در کف نداد و جان ز تن برد
خدایا وقتن درویش خوش باد		که دلها از دمش چون غنچه بگشاد		به طفل مکتب ما این دعا گفت		پی نانی به بند کس میفتاد
کسی کو «لا اله» را در گره بست		ز بند مکتب و ملا برون جست		بهن دین و بهن دانش مپرداز		که از ما میبرد چشم و دل و دست
چو می بینی که رهزن کاروان کشت		چه پرسی کاروانی را چسان کشت		مباش ایمن ازن علمی که خوانی		که از وی روح قومی میتوان کشت
جوانی خوش گلی رنگین کلاهی		نگاه او چو شیران بی پناهی		به مکتب علم میشی را بیاموخت		میسر نایدش برگ گیاهی
شتر را بچه او گفت در دشت		نمی بینم خدای چار سو را		پدر گفت ای پسر چون پا بلغزد		شتر هم خویش را بیند هم او را
پریدن از سر بامی به بامی		نبخشد جره بازان را مقامی		ز نخچیری که جز مشت پری نیست		همان بهتر که میری درکنامی
نگر خود را بچشم محرمانه		نگاه ماست ما را تازیانه		تلاش رزق ازن دادند ما را		که باشد پر گشودن را بهانه
نهنگی بچه خود را چه خوش گفت		به دین ما حراممد کرانه		به موجویز و از ساحل بپرهیز		همه دریاست ما راشیانه
تو در دریا نئی او در بر تست		به طوفان در فتادن جوهر تست		چو یک دم از تلاطم ها بیاسود		همین دریای تو غارتگر تست
نه از ساقی نه از پیمانه گفتم		حدیث عشق بیباکانه گفتم		شنیدمنچه از پاکان امت		ترا با شوخی رندانه گفتم
بخود باز او دامان دلی گیر		درون سینه خود منزلی گیر		بده این کشت را خونابهٔ خویش		فشاندم دانه من تو حاصلی گیر
حرم جز قبله قلب و نظر نیست		طواف او طواف بام و در نیست		میان ما و بیت الله رمزیست		که جبریل امین را هم خبر نیست
بیا ساقی بیارن کهنه می را		جوان فرودین کن پیر وی را		نوائی ده که از فیض دم خویش		چو مشعل بر فروزم چوب نی را
یکی از حجرهٔ خلوت برونی		بباد صبحگاهی سینه بگشای		خروش این مقام رنگ و بو را		بقدر نالهٔ مرغی بیفزای
زمانه فتنه هاورد و بگذشت		خسان را در بغل پرورد و بگذشت		دو صد بغداد را چنگیزی او		چو گور تیره بختان کرد و بگذشت
بسا کس اندوه فردا کشیدند		که دی مردند و فردا را ندیدند		خنک مردان که در دامان امروز		هزاران تازه تر هنگامه چیدند
چو بلبل نالهٔ زاری نداری		که در تن جان بیداری نداری		درین گلشن که گلچینی حلال است		تو زخمی از سر خاری نداری
بیا بر خویش پیچیدن بیاموز		بناخن سینه کاویدن بیاموز		اگر خواهی خدا را فاش بینی		خودی را فاش تر دیدن بیاموز
گله از سختی ایام بگذار		که سختی ناکشیده کم عیار است		نمی دانی کهب جویباران		اگر بر سنگ غلطد خوشگوار است
کبوتر بچه خود را چه خوش گفت		که نتوان زیست با خوی حریری		اگر «یاهو» زنی از مستی شوق		کله را از سر شاهین بگیری
فتادی از مقام کبریائی		حضور دون نهادان چهره سائی		تو شاهینی ولیکن خویشتن را		نگیری تا بدام خود نیائی
خوشا روزی که خود را باز گیری		همین فقر است کو بخشد امیری		حیات جاودان اندر یقین است		ره تخمین و ظن گیری بمیری
تو هم مثل من از خود در حجابی		خنک روزی که خود را بازیابی		مرا کافر کند اندیشه رزق		ترا کافر کند علم کتابی
چه خوش گفت اشتری با کره خویش		خنکنکس که داند کار خود را		بگیر از ما کهن صحرا نوردان		به پشت خویش بردن بار خود را
مرا یاد است از دانای افرنگ		بسا رازی که از بود و عدم گفت		ولیکن با تو گویم این دو حرفی		که با من پیر مردی از عجم گفت
الا ای کشته نامحرمی چند		خریدی از پی یک دل غمی چند		ز تأویلات ملایان نکوتر		نشستن با خودگاهی دمی چند
دجود است اینکه بینی یا نمود است		حکیم ما چه مشکلها گشود است		کتابی بر فن غواص بنوشت		ولیکن در دل دریا نبود است
به ضرب تیشه بشکن بیستون را		که فرصت اندک و گردون دو رنگ است		حکیمان را درین اندیشه بگذار		شرر از تیشه خیزد یا ز سنگ است
منه از کف چراغرزو را		بدستور مقام های و هو را		مشو در چار سوی این جهان گم		بخود بازو بشکن چار سو را
دل دریا سکون بیگانه از تست		به جیبش گوهر یکدانه از تست		تو ای موج اضطراب خود نگهدار		که دریا را متاع خانه از تست
دو گیتی را بخود باید کشیدن		نباید از حضور خود رمیدن		به نور دوش بین امروز خود را		ز دوش امروز را نتوان ربودن
به ما ای لاله خود را وانمودی		نقاب از چهره زیبا گشودی		ترا چون بر دمیدی لاله گفتند		به شاخ اندر چسان بودی چه بودی
نگرید مرد از رنج و غم و درد		ز دوران کم نشیند بر دلش گرد		قیاس او را مکن از گریه خویش		که هست از سوز و مستی گریهٔ مرد
نپنداری که مرد امتحان مرد		نمیرد گرچه زیرسمان مرد		ترا شایان چنین مرگ است ورنه		زهر مرگی که خواهی میتوان مرد
اگر خاک تو از جان محرمی نیست		بشاخ تو هم از نیسان نمی نیست		ز غمزاد شودم را نگهدار		که اندر سینهٔ پردم غمی نیست
پریشان هر دم ما از غمی چند		شریک هر غمی نامحرمی چند		ولیکن طرح فردائی توان ریخت		اگر دانی بهای این دمی چند
جوانمردی که دل با خویشتن بست		رود در بحر و دریا ایمن از شست		نگه را جلوه مستی ها حلال است		ولی باید نگه داری دل و دست
ازن غم ها دل ما دردمند است		که اصل او ازین خاک نژند است		من و تو زان غم شیرین ندانیم		که اصل او ز افکار بلند است
مگو با من خدای ما چنین کرد		که شستن میتوان از دامنش گرد		ته بالا کن این عالم که در وی		قماری میبرد نامرد از مرد
برون کن کینه را از سینهٔ خویش		که دود خانه از روزن برون به		ز کشت دل مده کس را خراجی		مشو ای دهخدا غارتگر ده
سحرها در گریبان شب اوست		دو گیتی را فروغ از کوکب اوست		نشان مرد حق دیگر چه گویم		چو مرگید تبسم بر لب اوست
بباد صبحدم شبنم بنالید		که دارم از تو امید نگاهی		دلم افسرده شد از صحبت گل		چنان بگذر که ریزم بر گیاهی
دلن بحر است کو ساحل نورزد		نهنگ از هیبت موجش بلرزد		ازن سیلی که صد هامون بگیرد		فلک با یک حباب او نیرزد
دل ماتش و تن موج دودش		تپید دمبدم ساز وجودش		به ذکر نیم شب جمعیت او		چو سیمابی که بندو چوب عودش
زمانه کار او را میبرد پیش		که مرد خود نگهدار است درویش		همین فقر است و سلطانی که دل را		نگه داری چو دریا گوهر خویش
نه نیروی خودی رازمودی		نه بند از دست و پای خود گشودی		خرد زنجیر بودیدمی را		اگر در سینهٔ او دل نبودی
تو میگوئی که دل از خاک و خون است		گرفتار طلسم کاف و نون است		دل ما گرچه اندر سینهٔ ماست		ولیکن از جهان ما برون است
جهان مهر و مه زناری اوست		گشاد هر گره از زاری اوست		پیامی ده ز من هندوستان را		غلام ،زاد از بیداری اوست
من و تو کشت یزدان ، حاصل است این		عروس زندگی را محمل است این		غبار راه شد دانای اسرار		نپنداری که عقل است این ، دل است این
گهی جویندهٔ حسن غریبی		خطیبی منبر او از صلیبی		گهی سلطان با خیل و سپاهی		ولی از دولت خود بی نصیبی
جهان دل ، جهان رنگ و بو نیست		درو پست و بلند و کاخ و کو نیست		زمین وسمان و چار سو نیست		درین عالم به جز «الله هو» نیست
نگه دید و خرد پیمانهورد		که پیماید جهان چار سو را		میشامی که دل کردند نامش		بخویش اندر کشید این رنگ و بو را
محبت چیست تاثیر نگاهی است		چه شیرین زخمی از تیر نگاهی است		به صید دل روی ، ترکش بینداز		که این نخچیر ، نخچیر نگاهی است
خودی روشن ز نور کبریائی است		رسائی های او از نارسائی است		جدائی از مقامات وصالش		وصالش از مقامات جدائی است
چه قومی در گذشت از گفتگوها		ز خاک او برویدرزوها		خودی ازرزو شمشیر گردد		دم او رنگ ها برد ز بوها
خودی را از وجود حق وجودی		خودی را از نمود حق نمودی		نمی دانم که این تابنده گوهر		کجا بودی اگر دریا نبودی
دلی چون صحبت گل می پذیرد		همان دم لذت خوابش بگیرد		شود بیدار چون «من»فریند		چو «من» محکوم تن گردد بمیرد
وصال ما وصال اندر فراق است		گشود این گره غیر از نظر نیست		گهر گم گشتهٔ غوش دریا است		ولیکنب بحر ،ب گهر نیست
کف خاکی که دارم از در اوست		گل و ریحانم از ابر تر اوست		نه «من» را می شناسم من نه او را		ولی دانم که من اندر بر اوست
یقین دانم که روزی حضرت او		ترازوئی نهد این کاخ و کو را		ازن ترسم که فردای قیامت		نه ما را سازگارید نه او را
به روما گفت با من راهب پیر		که دارم نکته ئی از من فراگیر		کند هر قوم پیدا مرگ خود را		ترا تقدیر و ما را کشت تدبیر
شنیدم مرگ با یزدان چنین گفت		چه بی نم چشمن کز گل بزاید		چو جان او بگیرم شرمسارم		ولی او را ز مردن عار ناید
ثباتش ده که میر شش جهات است		بدست او زمام کائنات است		نگردد شرمسار از خواری مرگ		که نامحرم ز ناموس حیات است
بگو ابلیس را از من پیامی		تپیدن تا کجا در زیر دامی		مرا این خاکدانی خوش نیاید		که صبحش نیست جز تمهید شامی
جهان تا از عدم بیرون کشیدند		ضمیرش سرد و بی هنگامه دیدند		بغیر از جان ما سوزی کجا بود		ترا ازتش مافریدند
جدائی شوق را روشن بصر کرد		جدائی شوق را جوینده تر کرد		نمی دانم که احوال تو چون است		مرا اینب و گل از من خبر کرد
ترا ازستان خود براندند		رجیم و کافر و طاغوت خواندند		من از صبح ازل در پیچ و تابم		ازن خاری که اندر دل نشاندند
تو می دانی صواب و ناصوابم		نروید دانه از کشت خرابم		نکردی سجده و از دردمندی		بخود گیری گناه بی حسابم
بیا تا نرد را شاهانه بازیم		جهان چار سو را درگدازیم		به افسون هنر از برگ کاهش		بهشتی این سوی گردون بسازیم
فساد عصر حاضرشکار است		سپهر از زشتی او شرمسار است		اگر پیدا کنی ذوق نگاهی		دو صد شیطان ترا خدمتگزار است
به هر کو رهزنان چشم و گوش اند		که در تاراج دلها سخت کوش اند		گران قیمت گناهی با پشنیری		که این سوداگران ارزان فروش اند
چه شیطانی خرامش واژگونی		کند چشم ترا کور از فسونی		من او را مرده شیطانی شمارم		که گیرد چون تو نخچیر زبونی
چه زهرابی که در پیمانه اوست		کشد جانرا و تن بیگانه اوست		تو بینی حلقهٔ دامی که پیداست		نهن دامی که اندر دانهٔ اوست
بشر تا از مقام خود فتاد است		بقدر محکمی او را گشاد است		گنه هم می شود بی لذت و سرد		اگر ابلیس تو خاکی نهاد است
مشو نخچیر ابلیسان این عصر		خسان را غمزهٔ شان سازگار است		اصیلان را همان ابلیس خوشتر		که یزدان دیده و کامل عیار است
حریف ضرب او مرد تمام است		کهنتش نسب والامقام است		نه هر خاکی سزاوار نخ اوست		که صید لاغری بر وی حرام است
ز فهم دون نهادان گرچه دور است		ولی این نکته را گفتن ضرور است		به این نو زاده ابلیسان نسازد		گنهگاری که طبع او غیور است
بیا تا کار این امت بسازیم		قمار زندگی مردانه بازیم		چنان نالیم اندر مسجد شهر		که دل در سینهٔ ملا گدازیم
قلندر جره باز سمانها		به بال او سبک گردد گرانها		فضای نیلگون نخچیر کاهش		نمی گردد به گردشیانها
ز جانم نغمه «الله هو» ریخت		چو کرد از رخت هستی چار سو ریخت		بگیر از دست من سازی که تارش		ز سوز زخمه چون اشکم فرو ریخت
چو اشک اندر دل فطرت تپیدم		تپیدم تا به چشم او رسیدم		درخش من ز مژگانش توان دید		که من بر برگ کاهی کم چکیدم
مرا از منطقید بوی خامی		دلیل او دلیل ناتمامی		برویم بسته درها را کشاید		دو بیت از پیر رومی یا ز جامی
بیا از من بگیرن دیر ساله		که بخشد روح با خاک پیاله		اگربش دهی از شیشهٔ من		قددم بروید شاخ لاله
بدست من همان دیرینه چنگ است		درونش ناله های رنگ رنگ است		ولی بنوازمش با ناخن شیر		که او را تار از رگهای سنگ است
بگو از من به پرویزان این عصر		نه فرهادم که گیرم تیشه در دست		ز خاری کو خلد در سینهٔ من		دل صد بیستون را میتوان خست
فقیرم ساز و سامانم نگاهی است		به چشمم کوه یاران برگ کاهی است		ز من گیر این که زاغ دخمه بهتر		ازن بازی که دستموز شاهیست
در دل را بروی کس نبستم		نه از خویشان نه از یاران گسستم		نشیمن ساختم در سینهٔ خویش		ته این چرخ گردان خوش نشستم
درین گلشن ندارمب و جاهی		نصیبم نی قبائی نی کلاهی		مرا گلچین بدموز چمن خواند		که دادم چشم نرگس را نگاهی
دو صد دانا درین محفل سخن گفت		سخن نازکتر از برگ سمن گفت		ولی با من بگون دیده ور کیست؟		که خاری دید و احوال چمن گفت
ندانم نکته های علم و فن را		مقامی دیگری دادم سخن را		میان کاروان سوز و سرورم		سبک پی کرد پیران کهن را
نپنداری که مرغ صبح خوانم		بجزه و فغان چیزی ندانم		مده از دست دامانم که یابی		کلید باغ را درشیانم
بچشم من جهان جز رهگذر نیست		هزاران رهرو و یک همسفر نیست		گذشتم از هجوم خویش و پیوند		که از خویشان کسی بیگانه تر نیست
به این نابودمندی بودن آموز		بهای خویش را افزودن آموز		بیفت اندر محیط نغمهٔ من		به طوفانم چو در، آسودن آموز
کهن پرورده این خاکدانم		دلی از منزل خود دل گرانم		دمیدم گرچه از فیض نم او		زمین راسمان خود ندانم
ندانی تا نباشی محرم مرد		که دلها زنده گردد از دم مرد		نگهدارد زه و ناله خود را		که خود دار است چون مردان ، غم مرد
نگاهیفرین جان در بدن بین		بشاخان نادمیده یاسمن بین		وگرنه مثل تیری در کمانی		هدف را با نگاه تیر زن بین
خرد بیگانه ذوق یقین است		قمار علم و حکمت بد نشین است		دو صد بوحامد و رازی نیزرد		بنادانی که چشمش راه بین است
قماش و نقره و لعل و گهر چیست؟		غلام خوشگل و زرین کمر چیست؟		چو یزدان از دو گیتی بی نیازند		دگر سرمایهٔ اهل هنر چیست؟
خودی را نشهٔ من عین هوش است		ازن میخانهٔ من کم خروش است		می من گرچه نا صاف است درکش		که این ته جرعهٔ خمهای دوش است
ترا با خرقه و عمامه کاری		من از خود یافتم بوی نگاری		همین یک چوب نی سرمایهٔ من		نه چوب منبری نی چوب داری
چو دیدم جوهرئینهٔ خویش		گرفتم خلوت اندر سینهٔ خویش		ازین دانشوران کور و بی ذوق		رمیدم با غم دیرینهٔ خویش
چو رخت خویش بر بستم ازین خاک		همه گفتند با ماشنا بود		ولیکن کس ندانست این مسافر		چه گفت و با که گفت و از کجا بود
اگر دانا دل و صافی ضمیر است		فقیری با تهی دستی امیر است		به دوش منعم بی دین و دانش		قبائی نیست پالان حریر است
سجودیوری دارا و جم را		مکن ای بیخبر رسوا حرم را		مبر پیش فرنگی حاجت خویش		ز طاق دل فرو ریز این صنم را
شیندم بیتکی از مرد پیری		کهن فرزانهٔ روشن ضمیری		اگر خود را بناداری نگه داشت		دو گیتی را بگیردن فقیری
نهان اندر دو حرفی سر کار است		مقام عشق منبر نیست ، دار است		براهیمان ز نمرودان نترسند		که عود خام راتش عیار است
نهان اندر دو حرفی سر کار است		مقام عشق منبر نیست ، دار است		براهیمان ز نمرودان نترسند		که عود خام راتش عیار است
ز پیری یاد دارم این دو اندرز		نباید جز بجان خویشتن زیست		گریز از پیشن مرد فرودست		که جان خود گرو کرد و به تن زیست
به ساحل گفت موج بیقراری		به فرعونی کنم خود را عیاری		گهی بر خویش می پیچم چو ماری		گهی رقصم به ذوق انتظاری
اگر اینب و جاهی از فرنگ است		جبین خود منه جز بر در او		سرین را هم بچوبش ده کهخر		حقی دارد به خر پالان گر او
فرنگی را دلی زیر نگین نیست		متاع او همه ملک است دین نیست		خداوندی که در طوف حریمش		صد ابلیس است و یک روح الامین نیست
من و تو از دل و دین نا امیدیم		چوبوی گل ز اصل خود رمیدیم		دل مامرد و دین از مردنش مرد		دو تامرگی بیک سود اخریدیم
مسلمانی که داندرمز دین را		نساید پیش غیر الله جبین را		اکر گرد ون بکام او مکردد		به کام خود بگر داند زمین را
دل بیگانه خوزین خاکدان نیست		شب و روزش زدورسمان نیست		تو خود وقت قیام خویش دریاب		نماز عشق و مستی را اذان نیست
مقام شوق بی صدق و یقین نیست		یقین بی صحبت روح الامین نیست		گر از صدق و یقین داری نصیبی		قدم بیباک نه کس در کین نیست
مسلمان را همین عرفان و ادراک		که در خود فاش بیندر مزلولاک		خدا اندر قیاس مانگنجد		شناسنرا که گوید ما عرفناک
به افرنگی بتان خود را سپردی		چه نامردانه درتبخانه مردی		خرد بیگانه دل سینه بی سوز		که از تاک یناکان می نخوردی
نه هرکس خود گردهم خود گد از است		نه هرکس مست ناز اندر نیاز است		قبای لا اله خونین قبانی است		که بربالای نامردان درا راست
بسوزد مومن از سوز و جودش		گشود هرچه بستند از گٹودش		جلال کبریائی در قیاش		جمال بندگی اندر سجودش
چه پرسی از نماز عاشقانه		رکوعش چون سجودش محرمانه		تب و تاب یکی الله اکبر		نگنجد در نماز پنجگانه
دوگیتی را صلا از قرأت اوست		مسلمان لایموت از رکعت اوست		ند اندکشتهٔ این عصربی سوز		قیامتها که درقد قامت اوست
فرنگی رمز رزاقی بداند		به این بخشد از آن وا می‌ستاند		به شیطان آنچنان روزی رساند		که یزدان اندرآن حیران بماند
چه حاجت طول دادن داستان را		بحرفی گویم اسرار نهان را		جهان خویش ماسودا گران داد		چه داند لامکان قدر مکان را
بهشتی بهر پاکان حرم هست		بهشتی بهر ارباب همم هست		بگو هندی مسلمان را که خوش باش		بهشتی فی سبیل الله هم هست
قلندر میل تقریری ندارد		بجز این نکته اکسیری ندارد		از آن کشت خرابی حاصلی نیست		که آب از خون شبیری ندارد
به پیری هم نی‌ام غافل ز عشق آن‌کمان ابرو		حضور قامت خم‌ گشته ایمایی‌ست زان ابرو		دم تیغی چو اشک از خون من رنگین نمی گردد		مبادا افتد از مستی به فکر امتحان ابرو
ای امل آواره فرصت را چه رسواکرده‌ای		نوحه‌کن در یاد امروزی‌که فردا کرده‌ای		حسن مطلق را مقید تاکجا خواهی شناخت		آه از آن یوسف‌که در چاهش تماشاکرده‌ای
ای پسر درکار دنیا تا توانی دل مبند		کز پی هر سود او چندین زیان آید تو را		چند گویی شب بهل کز می دماغی تر کنم		صبحدم ترسم خماری ناگهان آید تو را
باش تا از ابلهی دستی بدارد پیش شمع		آنکه گوید می‌نسوزد شمع جز یروانه را		شمع‌راجز پرتوی کزعشق‌آن‌*‌ٻروانه‌سوخت		پرتوی دیگر بود کآتش زند بیگانه را
چون به عشق مجاز نیست نیاز		به دوگیتی هواپرستان را		ظلم باشد که سر فرود آید		به دوگیتی خداپرستان را
حل معمای حکمتش نتواند		آنکه کند حل صدهزار معمّا		فهم شناساییش‌ چگونه کند کس		مشت نشاید زدن به صخرهٔ صمّا
در سخن گفتن چو ماه و آفتاب		رهنمای خلق هر صبح و مسا		مدح او در گوش نادان ناگوار		چون شمیم گل به مغز خنفسا
در شب تاریک شمع ما بود پروانه‌سوز		لیک چون شد روز سوزد پا و سر بیگانه را		شمع را هم نور و هم نارست سوزد لاجرم		نار او بیگانه را و نور او پروانه را
گر بداند لذت جان باختن در راه عشق		هیچ عاقل زنده نگذارد به عالم خویش را		عشق داند تا چه آسایش بود در ترک جان		ذوق این معنی نباشد عقل دوراندیش را
مانند‌گربه‌ای که خورد بچگان خویش		خوردند دایگان بچهٔ شیرخوار را		عاشق به لذت لب نانی فروخته		هفتاد سال لذت بوس وکنار را
بسکه سرگرم حجت خویشند		غافلند از خدا اولوالالباب		ای خوشا حال عارفی که ز شوق		همچو دیوانه بر درد جلباب
مردکز عیب خویش بیخبرست		هنر دیگران شمارد عیب		جام بیچارگان چرا شکند		آنکه مینای می نهد در جیب
مر آن خدای که پیمانه را نگهدارد		به زی‌ر خاک چو پیمان اهل عشق درست		ز روی صدق دگر به کام شیر روی		به رهروان طریقت قسم که حافظ تو ست
کلام عاقل و جاهل به گوش یکدیگر		چو نیک بنگری از روی تجربت بادست		همین به باغ ننالند بلبلان از زاغ		که زاغ نیز هم از بلبلان به فریادست
چو زنی در دام شهوت شد اسیر		خر به چشمش به ز طاوس‌ نرست		همچنان در چشم شهوت مرد را		دیو با حور بهشتی همبرست
ظلم ظالم ذخیره‌ایست نکو		که در آخر نصیب مظلومست		ظالم خیره عاقبت چو بخیل		خویشتن زان ذخیره محرومست
درین‌کتاب پریشان نبینی از تربیتت		عجب مدار که چون حال من پریشانست		هزار شکر که با یک جهان پریشانی		چو تار طرهٔ دلدار عنبرافشانست
منافق آنچنان داند ز تلبیس		که افعال بدش با خلق نیکوست		نمی‌داندکه چشم اهل معنی		صفای مغز را می‌بیند از پوست
نفس امارهٔ تو دشمن تست		چون شود کشته دوست گردد دوست		تن تو پوست هست و مغز تو جان		مغزت ار آرزوست بفکن پوست
امید عیش مدار از جهان بوقلمون		که هر دمش چو مخنث طبیعتان رنگیست		ولی تو سخت ازین غافلی که از هر رنگ		بسان مرد مخنث به دامنت ننگیست
ز عهد مهد تا پایان پیری		ترا هر آنی ای فرزند حالیست		منت سربسته گویم تا بدانی		به‌حد خویش هر نقصی کمالیست
ای دل از جویی که جز احمد کسش‌ میراب نیست		چون شوی سیراب چون میراب خود سیراب نیست		جو چه باشد بحر بی‌پایان که هر یک‌قطره‌اش		صدهزاران لجهٔ ژرفست کش پایاب نیست
زینگونه که امروز کند خواجه تغافل		گویی خبرش نیست ز فردای قیامت		امروز مگر توبه کند چاره و گرنه		فردا نپذیرند ازو عذر ندامت
ای کعبه به ما از ما نزدیکتری امّا		در چشم شترداران دورست بیابانت		ما زخم مغیلانت مرهم شمریم امّا		بس کس که نهد مرهم بر زخم مغیلانت
ذکر خیری که پیش ازین بودت		از تو و رفتگان ملعونت		به دو فتحه فزون و یک یا کم		باد تا روز حشر در کونت
چو از نعمت حق شود بنده غافل		خداوند بر وی بلایی فرستد		تو گویی بلا نعمتی هست دیگر		که غافل ز بیمش خدا را پرستد
آه مظلوم تیر دلدوزیست		که ز شست قضا رهاگردد		گر رسد بر نشان عجب نبود		تیر از آن شست کی رها گردد
بخیل چون زر قلبست و پند چون آتش		نه زرّ قلب ز آتش سیاه‌ترگردد		ز حرص مال بخیلا مگو به ترک مآل		از آن بترس که روزیت بخت برگردد
نفس کافر زنی است زانیّه		که به بیگانه رام می گردد		بسته از روزی حلال نظر		پی رزق حرام می گردد
آنکه تیز از لطیفه نشناسد		چه خبر از اصول دین دارد		نیست‌ جرمش ز بانگ بی‌هنگام		چکند بینوا همین دارد
مست کز بول خود وضو گیرد		از چه آن را طهارت انگارد		حال احمق به دوستیست چنانک		بدکند با تو نیک پندارد
بیا به خویش به گوهر نصیحتی داری		چو خویشتن نپذیری مگوکه نپذیرد		بسا طبیب که دردی نکو علاج کند		ولیک خود به همان درد عاقبت میرد
کار خود را به کردگار گذار		تا ترا مصلحت بیاموزد		لطف او بی‌سبب سبب سازد		قهر او با سبب سبب سوزد
گر تو جانی دهی به بوسهٔ من		بوسهٔ من هزار جان بخشد		بهر یک نیم جان کجا عاقل		به کسی عمر جاودان بخشد
صحن فلک شد سیاه بسکه ز غبرا		گرد به گردون گردگرد برآمد		گشت هوا زمهریر بسکه ز هر سو		از جگر گرم آه سرد برآمد
ای خواجه هر خطا که کنی خود به خود کنی		رو شرمی از خدا کن و بر دیگران مبند		موی دراز ریش اگر کوسه برکند		هم بر دراز ریش بود جای ریشخند
بکن ای نفس هرچه می‌خواهی		لیک با جاهلان مکن پیوند		جاهل ار فی‌المثل برادر تست		آخرت زو رسد هزار گزند
بارخدایا ثنای همچو تویی را		همچو تویی هم مگر قیام تواند		اینقدر از ماکفایتست که گوییم		همچو تویی هم مگر ثنای تو خواند
ای دل آن کس که خویش را نشناخت		مر خدا را شناخت نتواند		تا نگوید به ترک هستی خویش		نرد توحید باخت نتواند
آنچنان افتاده شو در راه خلق		کز برون راز درونت بنگرند		در تواضع همچو خاک افتاده باش		بو که پاکان بر تو وقتی بگذرند
نفس شریر بدرگ غدار خیره را		ازکار بد چو منع نمایی بترکند		نف شریر چیست شراری که هرکجا		افتاد سوز او به دگر جا اثرکند
کنون که دامن مقصود اوفتاد به چنگ		به کام غیر ز کف دادنش محال بود		ز فرط شوق حضورش‌ هنوز حیرانم		که بر که می‌نگرم خواب یا خیال بود
چه غم از بینوایی آن کس را		که کَرَم باشد و درم نبود		کرم بی‌درم از آن بهتر		که دِرم باشد و کَرَم نبود
ازین حلاوت گفتار بس عجب نبود		که خاک در طرب و آسمان به رقص آید		هرآن کمال که داغ قبول تست بر آن		چو ذات عقل مبر از عیب و نقص آید
به هر کس نعمتی گر زان فرستی		که یکره شکر احسان تو گوید		پس احول به که او هر نعمتی را		دو بیند شکر احسانت دو گوید
جور اگر کم بود اگر فزون		زان زیانها رسد در آخر کار		ای بسا دودمان‌ که خواهد سوخت		آتش ار اندکست اگر بسیار
عاقلان مست حجت خویشند		عارفان مست جلوهٔ دیدار		دیدهٔ حق‌شناس اگر دارید		لب ببندید یا اولوالابصار
لاف طاعت چند در پیری زنی		ای نکرده در جوانی هیچ کار		آنچه را در روز روشن کس‌ نجست		چون توانی جست در شبهای تار
محققست که دنیا مثال مرداریست		حرام صرف بر آن کس که هست برخوردار		ولی به حکم ضرورت به سالکان طریق		حلال گشته به هنگام نیستی مردار
مگر به خنده درآیی وگرنه هیبت تو		زبان عارف و عامی ببندد از گفتار		من از کلام تو گویم سخن چنان که قمر		ز آفتاب فلک عاریت کند انوار
اگر خاموش بینی عارفی را		مزن طعنش که هست آسوده از ذکر		چنان از پای تا سر غرق یارست		که هم ذکرش فراموشست و هم فکر
عارفان را شرم امروزست مانع از گناه		کز خدا غایب نمی بینند خود را یک‌نفس‌		زاهدان را هست حال باده‌پیمایی جبان		کاو ننوشد شب شراب از بیم‌فردای عسس
هرگناهی که خودکند جبری		همه را از خدای داند و بس		ور ازو خیری اتفاق افتد		برگشاید به شکر نفس نفس
هزاران مکر و فن باشد زنان را		که نتواند یکی را چاره ابلیس		شود کاری چو بر ابلیس مشکل		بر او آسان کنند ایشان به تلبیس
ابومسیلمه گر دعوی نبوت کرد		جز این چه سود که خوانند خلق کذابش		گرفتم آنکه به شب کرمکی همی تابد		چه حدٌ آنکه برابر کنی به مهتابش
مگر خدای منزه نبود ای فرزند		که این زمان تو منزه کنی به تسبیحش		کنایتیست سخنهای اهل شرع تمام		که هست شیوهٔ ارباب فقر تصریحش
شهی که پردهٔ امکان اگر براندازد		شناخت می‌نتواند جز ز دادارش		فرشته و فلک و عرن و فرش و لوح و قلم		بر او سلام فرستند و آل اطهارش
هرکرا حسن اعتقادی هست		عذر منکر نمی کند خاموش		این مسلم بودکه خسرو را		عیب شیرین نمی‌رود درگوش
هر وقت که خر برآورد بانگ		وز نعرهٔ او بدردت گوش		فارغ بنشین که گردد آخر		مسکین خرک از نهیق خاموش
وقتی ار رحم آورد جلاد بر بیچاره‌ای		بر دو کس رحم‌ آورد پرورد‌گار از لطف‌ خاص		هم بر آن رحم آورد کز کشتنش بخشد امان		هم‌ بر این‌ رحم‌ آورد کز دوزخش سازد خلاص
ای برادر گرت خطایی رفت		متمسک مشو به عذر دروغ		کان دروغت بود خطای دگر		که برد بار دیگر از تو فروغ
من همان رند و مست و بیباکم		که ندارم ز هر دو عالم باک		راستی را دو عالم ار اینست		باد بر فرق هر دو عالم خاک
آنکه را شمع هدی نیست به دست		چون شود هادی ارباب سلوک		مفتی ما که خورد مال یتیم		حیف باشدکه دهد پند ملوک
ای ستمگر ستم مکن چندان		که به مظلوم کار گردد تنگ		زان حذرکن که آورد روزی		دامن عدل کردگار به چنگ
ز فیض رحمت حق دمبدم فزون گردد		جمال هستی ما را فروغ رونق و رنگ		چو در برابر خورشید نور آیینه		که لمحه لمحه به صیقل ازو زدایی زنگ
چون زبانت نیست با دل آشنا		لاف ایمان محض کفرست و دغل		زشت باشد پارسایی خودپرست		سبحه‌اش در دست و مینا در بغل
چنان بیغوله دشتی آدمی‌کش		که نگذشتی در آن اندیشه از هول		تعالی‌الله بدانسان وحشت‌انگیز		که شیطان اندرو می‌گفت لاحول
جهان ز حوصلهٔ آرزو فراخ‌ترست		ولیک بر تو بود تنگ‌تر ز چشم بخیل		تراکه خوشهٔ خرما به دست می‌نرسد		به غیر خار چه قسمت بری همی ز بخیل
هرچه بر من زمانه گیرد تنگ		من ترا تنگتر به بر گیرم		گر به سر آیدم زمان بقا		از لقایت بقا ز سر گیرم
توان گریخت به جایی ز دشمنان لیکن		چو خود عدوی خودستم چگونه بگریزم		ز خویش لاجرمم چون‌‌ گریز ممکن نیست		جز این چه چاره که با خود همیشه بستیزم
درویش قناعت گر و سلطان توانگر		پیوند نیابند به صدکاسه سریشم		هرکس که تند تار طمع پیش و پس خویش		خود دشمن خویش‌ آید چون کرم بریشم
کم‌خور ای‌ نادان‌ و بر این گفته کم‌جو اعتراض		زانکه بر این قول گفتار حکیمستم حکم		آنکه را صرف شکم شد حاصل عمر عزیز		قیمتش کمتر بود زان چیزکاید از شکم
هزار سال که ضحاک پادشاهی کرد		ازو نماند به جز نام زشت در عالم		اگرچه دولت کسری بسی نماند ولی		به عدل و داد شدش نام در زمانه علم
قاآنیا زگفتهٔ بیهوده لب ببند		کاین‌قیل‌و‌قال‌محض‌خیالست‌وصرف وهم		آ‌ن بی‌نشان که ملک دو عالم ازآن اوست		بیرون بود ز حیز فکر و جهان فهم
گل عزیزست هرکجا روید		خواه در راغ و خواه درگلشن		خار خوارست هرکجا باشد		خواه در باغ و خواه درگلخن
جنبش مژگان دلیل جنبش جانست		جنبش جان چیست پیک قدرت یزدان		کی بودش آگهی ز جذبهٔ قدرت		آنکه ندارد خبر ز جنبش مژگان
دل و جان مرد عاشق دوست دارد		ولی با این دو مهرش هست چندان		که دل بگذارد اندر دست دلبر		که جان بسپارد اندر پای جانان
ای دزد ز کوی اهل توحید		چیزی نبری به زرق و دستان		ترسم که به جای پا نهی سر		در خانقه خداپرستان
ای برادر جامهٔ عوری طلب		کز دریدن وارهی وز دوختن		هم بیفشان آبی از بحرین چشم		تا امان یابی به حشر از سوختن
ای دل ار عشق یار می‌طلبی		نیستی جوی و ترک هستی کن		مست شو از شراب عشق الست		ترک هستی و درک مستی کن
دو سال تلخ نشاند شراب را در خم		که عیش دلشده‌ای زود می‌شود شیرین		چه گنج‌ها که نهد زیر خاک تا روزی		به التفات وی از مسکنت رهد مسکین
گلستانی که هر برگ گلش را		هزاران گلشن خلدست بنده		روان اهل معنی تا قیامت		به بوی روح‌بخش اوست زنده
در کمندی اوفتادستیم صعب		پای تا سر حلقه حلقه چون زره		هرچه می‌پیچیم کز آن وارهیم		بیشتر گردد ز پیچیدن گره
هر که را نیم جو قناعت هست		از دو عالم ندارد اندیشه		یک شمر آب و یک بیابان مور		یک درم سنگ و یک جهان شیشه
تویی چرخ و بس بد ترا فخر رفعت		منم خاک و بس بد مرا ذُلّ پستی		شکستی دلم را ولی شکر گویم		که دل از شکستن پذیرد درستی
گر نشدی ابر تیره پردهٔ خورشید		یا به شبان آفتاب رخ ننهفتی		می‌نشدی آشکار آیت ظلمت		کس به عبث مدح آفتاب نگفتی
اکنون که در رزق گشادست خداوند		انصاف نباشدکه تو بر خویش ببندی		بر حالت خود گریه کنی روز قیامت		بر حال تهیدست گر امروز بخندی
دایماً چون دو دست اهل دعا		هر دو پایش بر آسمان بودی		غالباً جز به گاه وجد و سماع		کف پا بر زمین نمی‌سودی
ای نفس خیره ملک دو عالم از آن تست		لیکن به شرط آنکه تو از خویش بگذری		با خویش هیچ چیز نبینی از آن خویش		بی‌خویش چون شوی همه در خویش بنگری
عاقلا همنشین ساده مشو		که ز گفتار ساده بر نخوری		مرو ای دزد در سرای تهی		که از آن دستِ پُر برون نبری
قاآنیا اگر ادب اینست و بندگی		خاکت به فرق باد که با خاک همسری		نی‌نی سرشت خاک سراپا تواضعست		ای آسمان کبر تو از خاک کمتری
گر هزار آستین برافشانی		ندهندت زیاده از روزی		آتش حرص را مزن دامن		که خود اندر میانه می‌سوزی
دلاکنون چو نداری به عرش وکرسی راه		کمال همت تو عرش هست یاکرسی		ولی به کرسی و عرشت اگر اجازه دهند		سراغ کرسی و عرش دگر همی پرسی
جوانمردی نه این باشدکه چون برق		به شب برکاروان یک‌دم درخشی		جوانمردی بود آن‌دم که چون ابر		به کشت جان سائل آب بخشی
نفس با عقل آشنا نشود		زاع را نفرتست از طوطی		سفله راگر هزارگنج دهی		نشود رام جز که با لوطی
چون زبان راز دل نمی‌داند		چیستش چاره غیر دلتنگی		چون نداند زبان رومی را		از حسد تنگدل شود زنگی
باادب باش ای برادر خاصه با دیوانگان		خود مگوکاورا نباشد بهره از فرزانگی		ای بسا دانای کامل کز پی روپوش‌ خلق		روز و شب بر خویش بندد حالت دیوانگی
چون کاسه و کیسه‌‌ گشت هر دو		ار باده و زرّ و سیم خالی		جز زهد و ورع چه چاره دارد		دردی کش رند لاابالی
دلا از خویشتن چون درگذشتی		شوی اندر وجود دوست فانی		هم از غیرت ز وی کامی نجویی		هم از حیرت ز وی نامی ندانی
چو کفر و دین حجاب رهست ای رفیق راه		بگذار هر دو بگذرد ازین مایی و منی		شمشیر عشق برکش و از خویش برآی		آن را به دوستی کش و این را به دشمنی
ای آنکه گشاد کار خواهی		در حضرت دوست بستگی جوی		چون دوست دل شکسته خواهد		در هر دو جهان شکستگی جوی
شرح خاموشیت باید از زبان دل شنو		کز زبان هر زبان هر دل ندارد آگهی		غیر خاموشی نیارد گفتن از چیزی سخن		هرکه را افتد نظر بر روی یار خرگهی
ای خواجه به نزد شحنه امروز		از عهدهٔ جرم برنیایی		در روز جزا به نزد داور		تمهید خطا چسان نمایی
هر آن دیار که باشد ز اهل دل خالی		بود چو گوشهٔ ویرانه بدترین جایی		به اختیار به ویرانه عاقلان نروند		جز آن زمان که طبیعت کند تقاضایی
از کشت عمل بس است یک خوشه مرا		در روی زمین بس است یک گوشه مرا		تا چند چو گاو گرد خرمن گردیم		چون مرغ بس است دانه‌ای توشه مرا
دوشینه فتادم به رهش مست و خراب		از نشوهٔ عشق او نه از بادهٔ ناب		دانست که عاشقم ولی می‌پرسید		این کیست کجاییست چرا خورده شر‌اب
این دل که به شهر عشق سرگشتهٔ تست		بیمار و غریب و دربدر گشتهٔ تست		برگشتگی بخت و سیه‌روزی او		از مژگان سیاه برگشتهٔ تست
تا قبلهٔ ابروی تو ای یار کج است		محراب دل و قبلهٔ احرار کج است		ما جانب قبلهٔ دگر رو نکنیم		آن قبله ماست گرچه بسیار کج است
ابروی کجت که دل برو مشتاقست		محراب شهان و قبلهٔ آفاقست		طاقست ولی به دلنشینی جفتست		جفتست ولی ز بیقرینی طاقست
آراسته جنتی که این روی منست		افروخته دوزخی که این خوی منست		شمشیر جهانسوز بهادر شه را		دزدیده که این کمان ابروی منست
آمد مه شوال و مه روزه گذشت		و ایام صیام و رنج سی روزه گذشت		صد شکر خدا که روزی روزهٔ ما		گاهی به غنا و گه به دریوزه گذشت
تا دل به برم هوای دلبر دارد		افسانهٔ عشق دلبر از بر دارد		دل رفت ز بر چو رفت دلبر آری		دل از دلبر چگونه دل بردارد
گر چرخ جفا کرد چه می‌باید کرد		ور ترک وفا کرد چه می‌باید کرد		می‌خواست دلم که بر نشان آید تیر		چون تیر خطا کرد چه می‌باید کرد
زلفین سیه که بر بناگوش تواند		سر بر سر هم نهاده همدوش تواند		ساید سر از ادب به پایت شب و روز		آری دو سیاه حلقه در گوش تواند
در میکده مست از می نابم کردند		سرمست ز جرعهٔ شرابم کردند		ای دوست به چشمهای مست تو قسم		جامی دو سه دادند و خرابم کردند
یک عمر شهان تربیت جیش کنند		تا نیم نفس عیش به صد طیش کنند		نازم به جهان همت درویشان را		کایشان به یکی لقمه دوصد عیش کنند
آشفته سخن چو زلف جانان خوشتر		چون کار جهان بی سر و سامان خوش تر		مجموعهٔ عاشقان بود دفتر من		مجموعهٔ عاشقان پریشان خوشتر
آن نرگس مست فتنه‌انگیز نگر		آن خنجر مژگان بلاخیز نگر		در عهد ملک که باده مستی ندهد		اندر کف مست خنجر تیز نگر
بر روز ستاره تا کی افشانی بس		در روز ستاره بالله ار بیند کس		دهرت ز مراد خویش دارد محروم		یا دست جهان ببند یا پای هوس
تا یار مرا ربوده از هستی خویش		واقف نیم از بلندی و پستی خویش		آنگونه ز جام عشق مستم دارد		کآگاه نیم ز خویش و از مستی خویش
گفتم به زن نظام کای لولی شنگ		خواهم که به چاله‌ات فروکوبم دنگ		خیاط‌صفت لباس الفت ببریم		من از گز کیر و تو ز مقراض دو لنگ
با آنکه هنوز از می دوشین مستم		در مهد طرب به خواب نوشین هستم		ای دست خدا بگیر لختی دستم		کز سخت‌دلی و سست‌بختی رستم
تا دل به هوای وصل جانان دادم		لب بر لب او نهادم و جان دادم		خضر ار ز لب چشمهٔ حیوان جان یافت		من جان به لب چشمهٔ حیوان دادم
صدرا دیشب به باغ نواب شدم		امروز به حضرتت شرفیاب شدم		آن باغ چو روی ناکسان آب نداشت		از خجلت بی‌آبی او آب شدم
گاهی هوس‌ بادهٔ رنگین دارم		گاه آرزوی وصل نگارین دارم		گه سبحه به دست و گاه زنار به دوش		یارب چه کسم کیم چه آیین دارم
بگذار که خویش را به خواری بکشم		مپسند که بار شرمساری بکشم		چون دوست به مرگ من به هر حال خوشست		من نیز به مرگ خود به هر حال خوشم
تا دست ارادت به تو دادست دلم		دامان طرب زکف نهادست دلم		ره یافته در زلف دلاویز کجت		القصه به راه کج فتادست دلم
بگذارکه تا می خورم و مست شوم		چون مست شوم به عشق پابست شوم		پابست شوم به کلی از دست شوم		از دست شوم نیست شوم هست شوم
تاکی غم زید و گه غم عمرو خوریم		آن به که به جای غم ز خم خمر خوریم		خوش باش به نیش‌ و نوش کز نخل حیات		فرضست که گه خار و گهی تمر خوریم
شوخی که بیاض گردن روشن او		آغشته به صندل شده پیرامن او		صبحست و به سرخی شفق آلوده		یا خون خلایقست در گردن او
تو مردمک چشم من مهجوری		زان با همه نزدیکیت از من دوری		نی نی غلطم تو جان شیرین منی		زان با منی و ز چشم من مستوری
نه باده نه جام باده ماند باقی		نه ساده نه نام ساده ماند باقی		ما زادهٔ مام روزگاریم ولی		نه زاده نه مام‌زاده ماند باقی
این هستی تو ، هستی هست دگر است		وین مستی تو ، مستی مست دگر است		رو ، سر به گریبان تفکر درکش		کاین دست تو ، آستین دست دگر است
گر در عمری شبی به ما پردازد		وین جان به لب رسیده را بنوازد		لب بر لب او نهشته ، ناگه خورشید		با تیغ کشیده بر سر ما تازد
نارفته به شاهراه وصلت گامی		نایافته از حسن و جمالت کامی		ناگاه شنیدم از فلک پیغامی		کز زخم زوال نوش بادت جامی
چون سر من سپید دید بتم		گفت تشبیه شیب و سخت عجب		گفت  موی سپید و روی سیاه		همچو روز است در میانهٔ شب !
به شاهراه نیاز اندرون سفر مسگال		که مرد کوفته گردد بدان ره اندر سخت		وگر خلاف کنی طمع را و هم بروی		بدرّد ار به مَثَل آهنین بود هملخت
هیچ نپذیری چون ز آل نبی باشد مرد		زود بخروشی و گویی نه صواب است ، خطاست		بی گمان ، گفتن تو باز نماید که تو را		به دل اندر غضب و دشمنی آل عباست
به نوبهار جهان تازه گشت و خرم گشت		درخت سبز عَلَم گشت و خاک مُعْلَم گشت		نسیم نیمشبان جبرئیل گشت مگر		که بیخ و شاخ درختان خشک مریم گشت
جنازهٔ تو ندانم کدام حادثه بود		که دیده ها همه مصقول کرد و رخ مجروح		از آب دیده چو طوفان نوح شد همه مرو		جنازهٔ تو بر آن آب همچو کشتی نوح
نرگس نگر ، چگونه همی عاشقی کند		بر چشمکان آن صنم خَلُّخی نژاد		گویی مگر کسی بشد ، از آب زعفران		انگشت زرد کرد و به کافور بر نهاد
نورد بودم ، تا ورد من مُورَّد بود		برای ورد مرا ترک من همی پرورد		کنون گران شدم و سرد و نانورد شدم		از آن سبب که به خیری همی بپوشم ورد
نانوردیم و خوار و این نه شگفت		که بر ورد ِ خار نیست نورد		مردم اندر خور زمانه شده ست		نرد چون شاخ گشت و شاخ چون نرد
ای آنکه جز از شعر و غزل هیچ نخوانی		هرگز نکنی سیر دل از تُنبُل و ترفند		زیبا بود ار مرو بنازد به کسایی		چونانکه جهان جمله به استاد سمرقند
آن خوشه های رز نگر آویخته سیاه		گویی همی شبه به زمرد در اوژنند		وان بانگ چَزد بشنو ، از باغ نیمروز		همچون سفال نو که به آبش فرو زنند
بگشای چشم و ، ژرف نگه کن به شنبلید		تابان به سان گوهر ، اندر میان خوید		بر سان عاشقی که ز شرم رخان خویش		دیبای سبز را به رخ خویش بر کشید
کوی و جوی از تو کوثر و فردوس		دل و جامه ز تو سیاه و سپید		رخ نو هست مایهٔ تو ، اگر		مایهٔ گازران بود خورشید
دو دیدهٔ من و از دیده اشک دیدهٔ من		میان دیده و مژگان ستاره وار پدید		به جَزع ماند یک بر دگر سپید و سیاه		به رشته کرده همه گرد جَزع مروارید
از خضاب من و موی سیه کردن من		گر همی رنج خوری ، بیش مخور ، رنج مبر !		غرضم زو نه جوانی است ، بترسم که ز ِ من		خرد پیران جویند و نیابند مگر !
دانم که هیچ کس نکند مرثیت مرا		دانم که مرده بر دل میراثخوار ، خوار		فرزند من یتیم و سر افکنده گرد کوی		جامه وَسَخ گرفته و در خاک ، خاکسار
تا تو آن خیش ببستی به سر اندر ، پسرا		بر دلم گشت فزون از عدد ریشه ش ریش		ماهرویا ، به سر خویش ، تو آن خیش مبند		نشنیدی که کند ماه تبه جامهٔ خیش ؟
پیری مرا به زرگری افگند ، ای شگفت		بی گاه دود ، زردم و همواره سُرف سُرف		زرگر فرو فشاند کُرف سیه به سیم		من باز برفشانم سیم سره به کُرف
گل نعمتی است هدیه فرستاده از بهشت		مردم کریم تر شود اندر نعیم گل		ای گلفروش ، گل چه فروشی برای سیم		وز گل عزیزتر ، چه ستانی به سیم گل ؟
سرود گوی شد آن مرغک سرود سرای		چو عاشقی که به معشوق خود دهد پیغام		همی چه گوید ؟ گوید که  عاشقا ، شبگیر		بگیر دست دلارام و سوی باغ خرام
جوانی رفت و پنداری بخواهد کرد بدرودم		بخواهم سوختن دانم که هم اینجا بپرهودم		به مدحت کردن مخلوق ، روح ِ خویش بشخودم		نکوهش را سزاوارم که جز مخلوق نستودم
هر چند در صناعت نقش و علوم شعر		جز مر تو را روا نبود سرفراشتن		اوصاف خویشتن نتوانی به شعر گفت		تمثال خویشتن نتوانی نگاشتن
دستش از پرده برون آمد چون عاج سپید		گفتی از میغ همی تیغ زند زهره و ماه		پشت دستش به مثل چون شکم قاقم نرم		چون دم قاقم کرده سرانگشت سیاه
ای آنکه تو را پیشه پرستیدن مخلوق		چون خویشتنی را چه بری پیش پرسته ؟		گویی که به پیرانه سر از می بکشم دست		آن باید کز مرگ نشان یابی و دسته
بر پیلگوش قطرهٔ باران نگاه کن		چون اشک چشم عاشق گریان همی شده		گویی که پرّ باز سپید است برگ او		منقار باز ، لؤلؤ ناسفته بر چده
آس شدم زیر آسیای زمانه		نیسته خواهم شدن همی به کرانه		زاد همی ساز و شغل خویش همی بر		چند بری شغل نای و چنگ و چغانه
به خدایی که آفرین کرده ست		زیرکان را به خویشتن داری		که نیرزد به نزد همت من		ملک هر دو جهان به یک خواری
ای طبع سازوار ، چه کردم تو را ، چه بود		با من همی نسازی و دایم همی ژکی		وایدون فرو کشی به خوشی این می حرام		گویی که شیر مام ز مادر همی مکی
به جام اندر تو پنداری روان است		و لیکن گر روان دانی روانی		به ماهی ماند ، آبستن به مریخ		بزاید ، چون فراز لب رسانی
کفت گویی که کان گوهرستی		کزو دایم کنی گوهر فشانی		چو جانت از جود و رادی کرد یزدان		تو بیجان زنده بودن کی توانی ؟
جهان جای به تلخی است ، تهی بهر و پر دخت		جز این بود مرا طمع و جز این بودم الچخت		جز این داشتم اومید و جز این داشتم الچخت		ندانستم از او دور گواژه زندم بخت
یکی جامه وین بادروزه ز قوت		دگر اینهمه بیشی و برسری است		با دل پاک مرا جامهٔ ناپاک رواست		بد مر آن را که دل و دیده پلیدست و پلشت
باد و گردم نکرد زشتی هیچ		با دل من چرا شد ایدون زشت		زانکه خویی پلید کرد مرا		هر که را خو پلید ، هست پلشت
خدای عرش جهان را چنین نهاد نهاد		که گاه مردم ازو شادمان و گه ناشاد		مباش غمگین یک لفظ یاد گیر لطیف		شگفت و کوته ، لیکن قوی و با بنیاد
آن جهان را بدین جهان مفروش		گر سخندانی این سخن بنیوش		پیری آغوش بازکرده فراخ		تو همی گوش با شکافهٔ غوش
چگونه سازم با او چگونه حرب کنم		ضعیف کالبدم من نه کوهم و نه گوم		وفاش عاریتی ، عیب و عار او فانی		به عیب عاریتی چیز بر ، چرا فَنوم
تیز بودیم و کند گونه شدیم		راست بودیم و باشگونه شدیم		سرو بودیم چندگاه بلند		گوژ گشتیم و چون درونه شدیم
نسوز نامرده ، ای شگفتی کار		راست با مردگان بگونه شدیم		خوب گر سوی ما نگه نکند		گو مکن ، شو که ما نمونه شدیم
این گنبد گردان که برآورد بدینسان				ای منظره و کاخ برآورده به خورشید		تا گنبد گردان بکشیده سر ایوان
بیمارم از نهیب عقب رنجه		درد ِ دلم گرفته و تبْ باده		بهتر شوم چو پیر به نام من		تعویذکی نویسد آزاده
دو گوش سخت کن و بیهده سخن مشنو		مباش رنجه که ایشان بسند گوش سرای		به خارپشت نگه کن که از درشتی موی		به پوست او نکند طمع پوستین پیرای
ای شربت شیخ و شاب در کاسهٔ ما		وی چشمهٔ آفتاب در کاسهٔ ما		آن جرعه کشانیم که از سیرابی		یاقوت شود حباب در کاسهٔ ما
ای کرده زبون، ناز شجاع تو، مرا		افکنده به صد رنج، نزاغ تو، مرا		تا خیزم و آیمت در آغوش اجل		گشست است به تکلیف وداع تو مرا
چندان که شدم ز بیخودی مست دعا		تیری نزدم بر هدف از شست دعا		باشم ز دعا مانع و از شوق طلب		وقت است که پر درآورد دست دعا
ای رانده ز نسبت حرم طاعت ما		مردود اجابت صنم طاعت ما		اسلام نه، کفر نه، تا کی به عبث		آلوده کند لوح و قلم طاعت ما
از بند غرور می گشایم خود را		آن طور که هست می نمایم خود را		عمری به رعونت صفت خود کردم		چندی به شکست می ستایم خود را
گلبرگ برد باد بهاران به کجا		سنبل رود از شبنم بستان به کجا		ای عارض یار من شتابان به کجا		وی زلف نگار من پریشان به کجا
این ناله که در آتش خویش است کباب		این گریه که در شیشهٔ خم کرده شراب		مرغی است که آتش از هوا می گیرد		مستی است که از خمار جوید می ناب
آنم که قفای من جبین طلب است		هر موی سرم دست گزین طلب است		دستم دست است، کوششم کوشش، لیکن		دامان تو فوق آستین طلب است
نادان به عمارت بدن مشغول است		دانا به کرشمهٔ سخن مشغول است		صوفی به فریب مرد و زن مشغول است		عاشق به هلاک خویشتن مشغول است
راهی بنما که رهنما مردی نیست		صد ره به هیچ گذر گردی نیست		با درد تو هیچ نسبتم نیست، ولی		بی نسبتی درد تو کم دردی نیست
عرفی چه زنی طعن خرد بر من مست		مردان ننهند راز دل بر کف دست		آن نوحه که راه لب نداند، داریم		آن گریه که دل به دیده بگذارد هست
وصل تو دوایی است که بیمارش نیست		حسن تو متاعی است که بازارش نیست		عشق تو کمندی که گرفتارش نیست		حمد تو زبانی است که گفتارش نیست
شاها کرم تو قلزم مواج است		درویش تو اسکندر بی تاج است		منسوب به عالم نزول تو بود		آرام گهی که نام او معراج است
آن کز نظرش حجاب صورت بر خاست		بر جزو و کلش نظر به یک دیده رواست		گر جوهر قطره صاف باشد یا درد		در قطره چنان بجو که گویی دریاست
تا در زده ام به دامن عفو تو دست		تا یافته ام غبار تکلیف الست		تقصیر عبادتم ندارد ایام		وز طاعت کرده ام پشیمانی هست
با سال و مه ام دقیقه و ساعت نیست		با روز و شبم روشنی و ظلمت نیست		با صحت و رنچم آفت و راحت نیست		عرفی عالمی چو عالم وحدت نیست
عرفی که همیشه در سلامت رو داشت		دیدم که عجب جای از آن بد خو داشت		صذ بیشهٔ شعله داشت در هر بن مو		صد خوشهٔ ناله بر سر هر مو داشت
آنم که رعیت کمینم دهر است		تریاق زمانه با خلافم زهر است		عالم به ممالک جلالم شهر است		دریای محیط خندق آن شهر است
از باب مغان که رسمشان جود و عطاست		جامی بدهند این نه آیین سخاست		شکرانهٔ صاف های لب تشه طلب		دردی بدهند، تشنگانیم، رواست
عرفی سخنت گر چه معما رنگ است		وین زمزمه را به ذوق یاران جنگ است		بخروش که مرغان حرم می دانند		کاین نغمهٔ ناقوس کدام آهنگ است
از دیدهٔ ما به جز حیا نتوان یافت		زین آینه جز نور صفا نتوان یافت		آلودگی ای که آب عصمت ببرد		در سلسلهٔ نگاه ما نتوان یافت
حسن از طلب نگاه ما بسته لب است		از اهل ادب دیده گشودن عجب است		وانگه که لب حسن تماشا طلب است		از بی ادبی چشمه گشایی ادب است
عرفی چه نهی متاع دل در کف دست		راه نظر کج نظران باید بست		بر سینهٔ ما نگر که از بیرون هست		صافی و درست و از درون عین شکست
آنم که به ترک دین دلم خرسند است		زنار به هر موی منش پیوند است		زد جوش جنون و فاش تر می گویم		در دیر مغان دلم به زلفی بند است
یار آمده و در صدد دلداری ست		من مست و خراب، این شب صد دشواری ست		بیدار شو ای بخت،  به خوابم کردی		فریاد که خواب تو بهتر از بیداری ست
عرفی سر صفهٔ  مغان مسند ماست		تعظیم گه دیر مغان معبد ماست		هر گام به تیغی سر تسلیم نهیم		سر تا سر کوی دوستی مشهد ماست
زینسان که گمان شده دی به ره است		وز بستن یخ حباب رشک گره است		دشمن که ز هیبت تو می لرزد چه عجب		کش علت لرزش به نظر مشتبه است
زین سردی دی که آب و آتش یخ بست		در بستن یخ جوهر الماس شکست		زان گونه مسامات هوا بسته که تیر		یابد ز کمان گشاد و نتواند جست
باز آ که فراق جان گداز آمده است		اندیشهٔ مردنم فراز آمده است		باز آ که ز ناچشیده داروی وصال		دردی که نرفته بود باز آمده است
گر چشم و دلم ز ناله و گریه جداست		زنهار مبر گمان که راحت، که خطاست		گر ناله خموش است دلم در جوش است		گر دیده سراب است، درونم دریاست
تا عمر مرا فلک به غم پیموده است		گوشم به فغان اهل شیون بوده است		امروز شنیده ام ز عرفی، بی تو		در خواب که چرخ هم نشنوده است
عشق آمد و گوید رسولم نام است		در حسن به آسمان صدم پیغام است		حکم است که دل و دین فروشید به درد		وین سهل ترین جمله احکام است
راهم ندهد سوی حرم زاهد زشت		راند ز کنشت راهب نیک سرشت		گر لذت خواریم بدانند، از رشک		هم آن کشد به کعبه، هم این به کنشت
مسجود ملایک دو تن از آب و گل است		ز آدم چو گذشت این نگار چگل است		گر هست تفاوتی همین باشد و بس		کان حکم اله بود وین حکم دل است
معموری عقل فضلهٔ ویرانی ست		سرمایهٔ علم خاک بی سامانی ست		بازارچهٔ حیرت ما آبادان ست		کافتاده متاع و غایت ارزانی ست
در عهد من آن که لاف سنج سخن است		خونش هدر است، قاتلش نظم من است		گوسالهٔ سامری اگر بانگ زند		اعجاز مسیح لقمهٔ دندان شکن است
عرفی دل من که منت جان من است		از عالم قدس آمده، مهمان من است		مگذار که پامال شود در ره کفر		رحمی که جگر گوشهٔ ایمان من است
دردا که دگر سخن ز فرزانگی است		چیزی که نه در شمار دیوانگی است		بیگانگی عافیتم ننگی بود		اکنون به وی ام نسبت هم خانگی است
دی محتسب آمد به غم، تند نشست		ماتم زده بود، دادمش شیشه به دست		بشکست و نیافت قصدم آن جاهل مست		بایست که توبه شکند، شیشه شکست
شیراز که دریای معانی گذر است		یکتا گهرش عرفی صاحب نظر است		بس کز دو طرف ماه وشان می گذرند		هر کوچهٔ او شبیه شق قمر است
صد تلخ شنیدم ز یکی رزق پرست		جرمم چه، که همین دادمش جام به دست		دانی که همان محتسب گرسنه مست		کامروز به لقمه اش دهن خواهم بست
این لاله که با داغ الست آمده است		پژمرده و سینه چاک و مست آمده است		پژمردگی اش رواست که از باغ ازل		تا شهر غمت دست به دست آمده است
در باغم و دل شکارگاه شیراست		نگشوده نظر دل از تماشا سیر است		چون دیده گشایم که چمن بیگانه ست		چون سینه گشایم که هوا شمشیر است
یاران دگر انگشت نما خواهم گشت		مجموعهٔ درد بی دوا خواهم گشت		هم دست به دل بنهاده، هم دل در دست		از بهر دوا یه شهرها خواهم گشت
در دیدهٔ تو روشنی شرم به است		در سینهٔ تو جان و دل نرم به است		پرهیز کن از فسردگی در ره عشق		کز گریه سر خندهٔ گرم به است
عرفی شب عید و باده عیش افروز است		می نوش و طرب کن که همین دم روز است		این توبه بسی شکست و از ما برمید		می نوش که توبه مرغ دست آموز است
روزی که قضا به مزرعهٔ قسمت کشت		خاکم ز حرم ببرد و در دیر سرشت		می خواست که در جواب ابنای کنشت		گویم لبیک چون بگوید خشت
عرفی دل ما تا به در عشق گریخت		خون گله با شراب نسیان آمیخت		این خون نه به تیغ آشنا شد نه به خاک		این گل نشکفت، از نفس باد بریخت
عرفی علم هجر تو افراشننی است		گنجی تو ولی نقد تو برداشتنی است		گر عشق تویی، تخم تو ناکشتنی است		ور حسن تویی، دل ز تو برداشتنی است
عرفی من و دل نه خوب دانیم و نه زشت		هم خادم کعبه ایم و هم پیر کنشت		همدوش مصیبتیم و همزاد نشاط		همخوابهٔ دوزخیم و هم شیر بهشت
ای عشق که مدح تو همین عشق بس است		برقی ست که موسی اش یک مشت خس است		نی نی در مستی نزنم، گلزارست		کش موسی عمرا ن گل مشکین نفس است
عرفی گله سر مکن که جای گله نیست		توفیق نصیب هر تنگ حوصله نیست		هر چاه که هست یوسفی در آن هست		صاحب نظری لیک به هر قافله نیست
از وصل نهان ما که غماز نیافت		انجام کسی ندیده آغاز نیافت		در دوست شدم محو به حدی که مرا		هم دوست طلب کرد و نشان باز نیافت
هر کس که سرش نه در گریبان فناست		تا گردنش از فرق همه زخم جفاست		زآنروی که تا فوق گریبان عدم		آمد شد سیل غم و سنگ بلاست
عرفی منم آن که دوزخم بت شکن است		روزم ز هجوم تیره گی شب شکن است		امیدم اگر حاملهٔ حرمان زاست		بپذیرم اگر سپاه مطلب شکن است
عرفی منم آن که کوششم بی اثر است		هستم همه عیب و مو به مویم هنر است		آن عابد برهمن سرشتم که مرا		طاعت ز گنه به توبه محتاج تر است
دستی دارم که در گریبان غم است		پایی دارم که وقف دامان غم است		چشمی دارم که باغ و بستان بلا است		جانی دارم که دین و ایمان غم است
از گریهٔ گرم دیده آتشناک است		آلوده به خون و از تماشا پاک است		از بس که شکسته ام ز بیم تو نگاه		گویی که مرا دیده پر از خاشاک است
ای آن که برت سفال و یاقوت یکی است		اعجاز مسیح و سحر هاروت یکی است		گر معرفت روح مجرد داری		زیب تن و آرایش تابوت یکی است
ای شوق لبت ز صبر من برده ثبات		تلخ از شکرین تبسمت کام نبات		مشتاق لبت را چو اجل خون ریزد		از تیغ اجل فرو چکد آب حیات
ای کعبه رو این طرف که بی سازی نیست		طوفی و خروشی و تک و تازی نیست		سر تا سر کوچهٔ خرابات مغان		آشفته و مست رو، که طنازی نیست
آگه نیم از عیش که شهد چه گلوست		راحت نشناسم که چه می، در چه سبو ست		زخمی دانم که سینه گوید عشق است		وین دل فدای او که نمک خوردهٔ او ست
حسن آن باغی که خلد ازو بی رنگ است		عشق آن داغی که دوزخش نیرنگ است		این حسن تو داری و ترا نیست شرف		وین عشق مرا هست و هنوزم تنگ است
دل دشمن شادی ست و در کار غم است		از عافیت آسوده و بیمار غم است		بیماری دل مایهٔ او، زردی ماست		رو زردی ما بهار گلزار غم است
با معصیتم که کرده ای امن کنشت		با عاطفتت که می برد آب بهشت		دوزخ همه عافیت چو دلسوزی خصم		جنت همه زخم چون عشوهٔ زشت
ای آن که رهت به بزم مقصودی نیست		صد روشنی ات ز شمع بی دودی نیست		غلمان مطلب جزای طاعت، زنهار		با دوست کن این بیع که بی سودی نیست
عرفی دل ما بسی پریشان نظر است		هر دم هوسش به غمزه ای راهبر است		زنهار به رنگ و بوی دنیا مگرو		کاین باغچه را شکوفه ای بی ثمر است
صحرای هوس خار تمنا خیز است		زین ره به سفر مرو که غوغا خیز است		این بادیهٔ کفر تو سودا کردی		زین مرحله کوچ کن که یغما خیز است
دل در هوس وصل تسلی طلب است		در پردهٔ صورت است و معنی طلب است		گفتم که به یأس دل تسلی یابد		فریاد که یأس هم تسلی طلب است
مستوری دل طلب که مستی این جاست		دریوزه گزین که چرب دستی این جاست		دست از همه بگسل و در آویز به دوست		یک رنگی و نیستی و هستی این جاست
آن شور که این مفرد و این وافی چیست		یک جرعه بس، این دُرد و این صافی چیست		در هر دو جهان یک درم، آن گاه سره		چندین محک تمیز صرافی چیست
ای مهر تو هیچ وکین دشمن هم هیچ		آهنگ سرود هیچ و شیون هم هیچ		از هر چه نقاب می گشایی عشق است		عرفی همه هیج و هیچ گفتن هم هیچ
از عشق شراب نیستی جوید روح		زین می شکند صراحی توبه نصوح		آن جا که محیط عشق توفان خیز است		گهوارهٔ اطفال بود کشتی نوح
فردا که معاملان هر فن طلبند		حسن عمل از شیخ و برهمن طلبند		زان ها که دروده ای جوی نستانند		آن ها که نکشته ای به خرمن طلبند
ایوب به صبر خویشتن می نازد		یعقوب به بوی پیرهن می نازد		داوود به لحن خویشتن می نازد		این عشق به ناله های من می نازد
آن کس که عنان تافت ز ما گمره شد		وان کس که عنان سپرد کارآگه شد		یوسف به در آورد و زلیخا گردید		هر کس که به ریسمان ما در چه شد
عرفی که قدم در دهن تیشه نهد		از بس غم دل بر دل غم پیشه نهد		تا تحت الثری فرو شود، گر نه مدام		بار دل خود به دوش اندیشه نهد
عرفی که به هرزه گردیم خو می داد		دیدم که عنان به یار خو رو می داد		از بهر دل اندشهٔ تنگی می کرد		تعلیم گشادگی به ابرو می داد
در دیدهٔ هجر خواب پژمرده شود		دل بی لبت از شراب پژمرده شود		بی روی تو چون گل ز دم سرد خزان		از آه من آفتاب پژمرده شود
عشق آمد و گوید که زبان بگشایند		وز مژدهٔ من دل جهان بگشایند		راحت نه عیان است، مناذی بزنند		تا روی نقاب بستگان بگشایند
شوخی که ز خنده چشمهٔ نوش شود		خورشید به سایه اش هم آغوش شود		خندید و کرشمه کرد و از خود رفتم		آری دو شیرابه زود بیهوش شود
رفتم به جنازهٔ یک تن که فسرد		صد سال ز باغ عیش گل چید و بمرد		گفتم چه برون برد از این باغ و بهار		گفتا دل پر خون که تو هم خواهی برد
جمعی به درت گریه و آه آوردند		جمعی همه دید و نگاه آوردند		جمعی دیدند خواهش عفو تو را		رفتند و چهان چهان گناه آوردند
در باغ دلم که روضه نعتش گوید		آب طلبت روی چمن می شوید		خرم شجر آرزوی وصال جانان		صد نامیه از هر ورقش می روید
از خامشی ام جان یه سخن می سوزد		وز بی خودیم نقش وطن می سوزد		حیرت ز هم آغوشی من می نالد		اندیشه ز آرزوی من می سوزد
عشق تو خرابات نشین می باشد		کوی تو بهشت عقل و دین می باشد		در دور تو هست جای دل در کف دست		در عهد تو جان در آستین می باشد
دردا که اجل رسید و درمان نرسید		توفیق به غور شور بختان نرسید		مرگ آیت یأس خواند در شهر دلم		کفر آمده ساخت دیر، ایمان نرسید
از زهر ستیزه خوی او می شویند		از چشمهٔ حسن روی او می شویند		از پیچش دل طرهٔ او می شکنند		از گریهٔ مشک روی او می شویند
وقت است که یاران به گلستان ریزند		گل های نشاط در گریبان ریزند		بلبل به هوای باغ بشکست قفس		این مژده به شاخ و برگ بستان ریزند
در سردی یخ بند که لرزد خورشید		خون بسته شود چون بقم در رگ بید		گل دسته ای از دود شرر بسته شود		کاندر کف روزگار ماند جاوید
شاهی که فلک هم گهر او نشود		سنجیدن او به سعی بازو نشود		هم سایهٔ او نهند در کفه مگر		ور نه دو جهانش هم ترازو نشود
عرفی دل و طبع  تو ستمگار مباد		نیش تو به سینهٔ کس کار مباد		شیرین منشان جلوه کنندت به ضمیر		این چشمهٔ نوش نیشتر زار مباد
آن کس که ز راه نفسم بسته کند		دل را ز هجوم داغ گل دسته کند		بیماران را دم مسیح است علاج		ای وای بر آن کس دم او تفته کند
شاها نفسم باغ ثنا خواهد شد		عمر تو گلستان بقا خواهد شد		حیف از لب آستانهٔ دولت تو		کالوده به بوس لب ما خواهد شد
ای ملک غمت هر چه فرازست و فرود		وز تیغ تو چاک صبر را جوش وجود		آن خال سیه نیست که از لطف جبین		جای گرهٔ زلف تو گردیده کبود
جمعی ز کتاب سخنت می جویند		جمعی ز گل و نسترنت می جویند		آسوده جماعتی که رو از دو جهان		بر تافته از خویشتنت می جویند
عشق آمد و از مژدهٔ غم شادم کرد		وز بندگی عافیت آزادم کرد		هر موی مرا به یک جهان درد آراست		چندان که خراب بودم آبادم کرد
عرفی دل ما کیش دگرگون نکند		دریوزه جز از درون پر خون نکند		سامان بهشت اگر در این کوچه کشید		امید سر از دریچه بیرون نکند
عرفی چه خروشی که فلان گمره شد		ملزم کنمش که بایدش آگه شد		چون ما و تو بسیار تعصب کیشان		ملزم نشدند و گفت و گو کوته شد
مردیم که آه ما دل شب نگزد		در جام رود می ای که مشرب نگزد		مردیم ولی نه زود مردیم، نه شاد		غم دست به هم ساید و هم لب نگزد
آنم که تنم همیشه از جان به بود		آلایش دامنم ز دامان به بود		اوقات حیات خویش را سنجیدم		هر وقت که در خواب گذشت آن به بود
دیدم جایی که فتح باب آنجا بود		منزل گه آرام و شباب آنجا بود		باز نظر و منع نقاب آنجا بود		خفاش آنجا و آفتاب آنجا بود
آن کس که لوای عشق بر دوش آید		با نیستی ابد هم آغوش آید		گر صور دمند و گر مسیحا آرند		این کشته نه مستی ست که با هوش آید
ای عیش به آلایشت آمیخته اند		وی غم ز صفای سینه ات ریخته اند		ای عشق عجب درد سرشتی، پیداست		کز آب و گل منت بر انگیخته اند
بر ساغر من که عشق از او نشأه  برد		حد نیست کسی را که به دعوی نگرد		از جرعهٔ خویش اگر به خاک افشانم		دریای محیط از او به کشنی گذرد
رفتم به حرم که درد ایمان دانند		معموری دل ز کفر ویران دانند		گفتند برو به دیر کاین سنگ سیاه		قدر گهرش صنم تراشان دانند
گر سنگ ملامت به دلم نستیزد		از هر سر مو چشمهٔ آز انگیزد		ریزد می از آن سیه که بشکست ولی		گر نشکند این شیشه می اش می ریزد
تا رنگ من از شراب رهبان کردند		بی رنگی ام آبروی ایمان کردند		صوفی بت هستیم به صد پاره شکست		دردا که تعلقم پریشان کردند
رخسار تو باغ را سراسیمه کند		بوی تو دماغ را سراسیمه کند		پروانه به رقص آید و از شوق درون		صد شمع چراغ را سراسیمه کند
زین گونه که دل به عقل زشتم طلبد		وز بیت حرام در کنشتم طلبد		بیم است که از رشک و ترحم فردا		دوزخ نپزیرد و بهشتم طلبد
گیرم که تو را شوخی آتش باشد		با نقش و نگار عالمت خوش باشد		گر معنی هر نقش نیابی، باشی		آن مرده که در قبر منقش باشد
چون عشق به کام مشتری کار کند		وز جنس غم آرایش بازار کند		یک جو به هزار جان فروشد از غم		تا زاری ای از پی ات خریدار کند
عرفی همه بود رنگ، بی گفت و شنید		سوداگر معصیت بدین مایه که دید		زین گونه متاع ها که من می بینم		بر بند که ناگشوده خواهند خرید
تا کی برت اظهار عدم نتوان کرد		یک مو ز رعونت تو کم نتوان کرد		دامن به میان برزده خواهی رفتن		جایی که کلاه گوشه خم نتوان کرد
ای آن که ز درد رسته ای، شرمت باد		فارغ ز بلا نشسته ای، شرمت باد		تو سنگ دلی و تهمت بی اثری		بر جلوهٔ حسن بسته ای، شرمت باد
در علم و عمل چو ذوفنون آید مرد		آرایش بیرون و درون آید مرد		از معرکه بی زخم برون آید مرد		وز پردهٔ کار غرق خون آید مرد
ای آهوی فتنه سنبلت را به کمند		در دام فریبت اهل ایمان در بند		بعد از تو به نزد ماست اسلام عزیز		نازی که ز هم بریزد آن ترک بلند
ای خواجه چو از تو مرگ جان خواهد برد		اسباب زمانه هم زمان خواهد برد		پیچیدن تن در کفن دیبا چیست		بگذار کفن، سگ استخوان خواهد برد
گر دل بردم عشوه نمایی چه شود		یابد دلم از عشوه صفایی چه شود		صد کعبه و سومنات آبادان است		معمور شود کلیسیایی چه شود
خوش آن که شراب همتم مست کند		آوازهٔ امید مرا پست کند		گر دست زنم به کام، در دست دگر		شمشیر دهم که قطع آن دست کند
عرفی نه مرا حاصل کان می باید		محصول زمین و آسمان می باید		آن کو به قناعت مثل آید، او را		گر هیچ نه، گنج شایگان می باید
عرفی لب معنی ام دم از نور زند		آتش به نهاد شجر طور زند		منصور دم از بی ادبی می زد و من		مرغ ادبم نغمهٔ منصور زند
توفیق گذشته گر به ما باز آید		این بخت عجوز بر سر ناز آید		شاهین کرم گر بگشاید پر و بال		بس طایر بسمل که به پرواز آید
بی یاد لب تو خضر دل مرده شود		بی فیض رخت بهشت پژمرده شود		پژمرده شود دلم ز تاثیر غمت		از آتش اگر کباب افسرده شود
باز آ باز آ، چو روح در تن باز آ		چون جان به بدن، چو گل بگلشن باز آ		گفتی که چسان تو زنده‌ای دور از من		دور از تو فتاده‌ام به مردن باز آ
در دین حق ار نبوده‌ای مادر زا		این چشم ببند و چشم دیگر بگشا		بشناخت تو را هر آنکه دور از من دید		چون قبله که پیدا شود از قبله نما
شوخی که تمام پای بستم او را		بی منت جام و باده مستم او را		گفتا مپرستید بغیر از من کس		جز او نه کسی تا که پرستم او را
از بس در سر هوای آن دوست مرا		روی دل از آنجهت بهر سوست مرا		چون دوست نمی‌کند ز دشمن فرقم		دشمن که نکرد فرق از دوست مرا
ای عشق بحسن دیده در ساز مرا		عیبم همه سر بسر، هنر ساز مرا		دل گیرم از آب زندگانی، دلگیر		لب تشنه بخوناب جگر ساز مرا
رفتم بر آن نگار سیمین غبغب		گفتم بسفر می‌روم ای مه امشب		روئی چو قمر،زلف چو عقرب بنمود		یعنی که مرو هست قمر در عقرب
هر گز دل خو نگشته‌ام از غم نگرفت		راه و روش مردم عالم نگرفت		کس یار نشد به ما که اغیار نگشت		کس مار نشد که او ز مارم نگرفت
ای گشته تو را صفات، مانع از ذات		از ذات فرو نمان به امید صفات		چندم پرسی کز چه جهت روزی توست		با آنکه خداست رازق از کل جهات
آهم ز فراز آسمٰانها بگذشت		اشکم ز محیط هفت دریا بگذشت		گفتی که به کار سازیت برخیزم		بنشین بنشین که کار از اینها بگذشت
سر کردهٔ اهل دانش و دید اینست		شایسته تخت و تاج جمشید این است		خورشید هزار طعنه دارد با بدر		بدری که زند طعنه بخورشید این است
از کوتهی، ار عمر درازت هوس است		جاوید اگر شوی همان یک نفس است		خر تیرهٔ‌ای الاغ تا کی شرمی		درماندهٔ‌ای مزبله تا چند بس است
بی عشق مباش اگر چه محض سخن است		بی درد مزی اگر چه درد بدن است		در قید فنا مباش کازادی تو		از نیستی و نیست، مجرد شدن است
آن رند که در عالم دل آگاه است		از دامن او دست فلک کوتاه  است		ای آنکه به دل تو را غم جانکاه است		از ما تا تو هزار فرسخ راه است
با درویشان کبر خود اندیش بد است		با خویش بدست آنکه به درویش بد است		از بسکه بدم بخویش، از خوبی خویش		با من خوب است آنکه بدرویش بد است
یک حرف مگو اگر هزارت سخن است		از خود مشنو اگر چه در عدن است		بگذر ز دو کون وهیچ در هیچ مپیچ،		بر خویش مپیچ اگر چه بار کفن است
ای دل شادی به سوز ماتم این است		بیگانه عٰالم غمی، غم این است		دوزخ به مکافات تو درمانده و تو		جنت طلبی برو جهنم این است
ما را غم دی و محنت فردا نیست		آن را چه خوریم غم که پا بر جا نیست		یکدم فرصت به هر دو عالم ندهیم		کم فرصتی ار کند فلک با ما نیست
ای آن تو را بسی غم تنباکوست		خوش باش که هر خار و خسی تنباکوست		اوقات تمام تیره و تلخ گذشت		گویا همه عمرت، نفسی تنباکوست
در عشق اگر جان بدهی، جان آنست		ای بی سر و سامان، سر و سامان آنست		گر در ره او دل تو دارد دردی		آن درد نگهدار که درمان آنست
آنکو به زبان خلق جز عیب نداشت		او هیچ خبر ز عالم غیب نداشت		من زندهٔ عقل را فشردم صد بار		چیزی به جز آن واهمه در جیب نداشت
این وادی عشق طرفه شورستانی است		غافل منشین که خوش حضورستانی است		هر دل که در او مهر بتی چهره فروخت		هر جا برود، چراغ گورستانی است
هر دل که رهین تن بود او دل نیست		در عالم دل خبر ز آب و گل نیست		راهی نبود که او بمنزل نرسد		جز راه محبت، که در او منزل نیست
عشق است که بی زلزله وغلغله نیست		گر ره نبری بجان جای گله نیست		این راه نرفت هر که سر در ننهاد		گویا که در این قافله سر قافله نیست
در عشق حکایت غم انگیز نیست		افسانه مصر و شام و تبریزی نیست		گفتم شاید جز او ببینم چیزی		چون دیدم من بغیر او چیزی نیست
از ذرهٔ سرگشته، قرار تو کجاست		وی مشت غبار، اعتبار تو کجاست		در آمدن و بودن و رفتن مجبور		ای عاجز مضطر، اختیار تو کجاست
این دار فنا بلند از پستی ما است		وین سختی ناتمام از هستی ما است		گفتم چه گناه کرده‌ام تا هستم		یا رب چه گناه بدتر از هستی ما است
عرق از برگ گل انگیختنش را نگرید		آب و آتش بهم آمیختنش را نگرید		بخدا گر دهنش، هیچ تواند کس دید		یا اگر دید توان، پس ذقنش را نگرید
در باز بروی دلم از ناز نمیکرد		هر چند که در میزدم، آواز نمیکرد		با غیر اگر صحبت او گرم نمیبود		دل در بر من بیهده پرواز نمیکرد
بر کف چه نهم سبحه که زنارم شد		در بر چه کنم خرقه که سربارم شد		عقلم ننمود چاره و عشق بسوخت		از پیش نرفت کاری و کارم شد
عاشق به گدائی نه شهی میخواهد		نه لاغری و نه فربهی میخواهد		عاشق بمثل اگر چه روح القدس است		خود را از ننگ خود تهی میخواهد،
ناصح چکنی زبانم از پندم مبند		یکبار بیا ببین در آن سرو بلند		گر چشم ز روی او توانی برداشت		من نیز دل از غمش توانم بر کند
آنانکه علم به عالم تجریدند		علامهٔ دانشند و عین دیدند		ناکشته، تر و خشک جهان را کشتند		نادیده بد و نیک جهان را دیدند
در صومعه و مدرسه دیار نبود		در هر دو جهان واقف اسرار نبود		بودند همه لنگر آن عالم لیک		از عالم دل کسی خبردار نبود
ز آئینهٔ دل چو زنگ اغیار زدود		نه جامه سفید ساز و نه خرقه کبود		چون اهل زمان نه‌ایم در قید فنا		ما فانی مطلقیم در عین وجود
مجنون که تمام محو لیلی نشود		شایستهٔ انوار تجلی نشود		گفتی که به عشق دل تسلی گردد		عشق آن باشد که دل تسلی نشود
یک جرعه هر آنکه از می ما نو شد		عیب و هنر تمام عٰالم پوشد		ما صاف دلان کینه نداریم ز مهر		خون در دل ما ز مهر دشمن، جوشد
گاهیم چو مرده در کفن میسازد		گاهی از من، هزار من میسازد		میسوخت مرا اگر نمیسوخت دلم		این میسوزد که او بمن می‌سازد
گه مجنونم به دشت و کو میسازد		گه معقولم به گفتگو می‌سازد		گویند که نیکو نبود ساختگی		بس از چه نکوست آنچه او میسازد
ای رتبهٔ تاج و تخت را کرده بلند		وی گردن سرکشانت در خم کمند		شاهست سوار گشته بر اسب سمند		یا کرده طلوع آفتاب از الوند
خاکم که به هیچ کس گذارم نبود		آبم که به هیچ کس مدارم نبود		بادم که به هیچ جا قرارم نبود		نارم که ز سوختن کنارم نبود
هر چیز که پرتوی بتو در تابد		اندیشه مکن که نیک باشد یا بد		زنهار به جز در خرابات مکوب		کانجاست که هر که هر چه خواهد یابد
این خلق جهان به یکدگر کینه ورند		گویا که ز مرگ خویشتن بی‌خبرند		همچون دو سگ گرسنه از بهر شکم		از روی حسد بیکدگر مینگرند
دل جز بغمش، بهر چه در ساخته بود		خود را ز حضور دور انداخته بود		عشقم بسر ار سایه نینداخته بود		عقلم ز برای هیچ در باخته بود
تا در ره عشق پای از سر نشود		ایمان با کفر ما برابر نشود		تا آینه از آه منور نشود		بر روی کسی گشاده این در نشود
از خواری شاگرد و ز فخر استاد		صد چاک به جیب هستیم پیش افتاد		ز استاد بگشوم آمد اینحرف آزاد		فریاد زدانش و ز نادانی داد
تا گلگون اشک و چهره کاهی نشود		دل مشرق انوار الهی نشود		سالک که ز سر خویش واقف گردد		او عارف اسرار  کماهی نشود
حسن عملم ز برگ کاهی پی شد		راه ازلم ز برق آهی طی شد		از عمر حضر نشد جز اینم معلوم		کی صبح بهر شادمانی دی شد
در گوش هر آنکه این صدا بنشیند		مشکل که در این طلب ز پا بنشیند		از بوی گلی مرغ دلم از جا شد		اکنون حیرانست کجا بنشیند
عشقم مجنون و هرزه‌گو میسازد		عقلم مفتی شهر او میسازد		گرم است میان عقل و عشقم صحبت		میسوزد این مرا که او میسازد
تا چند دلا تیره و تارت دارند		حیرانم من، بهر چکارت دارند		مانندهٔ دزدی که کشندش بردار		سر گشته درین پای چو نارت دارند
تا چند رضی به گیر و دارت دارند		گیرم بخزان چو نوبهارت دارند		بر خیز رضی سنگ گرانی موقوف		کاینده و رفته انتظارت دارند
ما را سر و برگ خویش و بیگانه نماند		زان افسونهٰا بغیر افسانه نماند		دیوانه شدم در غم ویرانهٔ خویش		افسوس که ویرانه به دیوانه نماند
صد شکر که یادت همه از یادم برد		وین هستی موهوم ز بنیادم برد		گفتم که دمی گریه کنم آهم سوخت		رفتم که دمی آه کشم بادم برد
در وادی معرفت نه گیر است و نه دار		کانجا همه بر هیچ نهٰادند سوار		رفتم که زمعرفت زنم دم، گفتا		دریا به دهان سگ مگردان مردار
ای آنکه ز عشق تو مرا نیست قرار		زین بیش بدست غصه خاطر مسپار		بر هر بد و نیک پرتو انداز چو مهر		بر ناخوش و خوش گذر تو چون باد بهار
تا کی ز جفای چرخ باشم من زار		جان خسته و دل شکسته خاطر افکار		چشمم بیدار بعکس بختم ایکاش		بختم بودی بجای چشمم بیدار
فریاد که سبحه در کفم شد زنار		افسوس که یار عاقبت شد اغیار		گفتم که بهیچ کار هرگز نایم		چیزی نبودکه او نباشد در کار
چون سیل که آخر بنشیند ز خروش		در مجلس اهل حال گشتیم خموش		گفتم بگوش آنچه نبینند به چشم		دیدیم بچشم آنچه نبینند به گوش
گشتیم همه روی زمین را بچراغ		مثل فرح آباد ندادند سراغ		داغ از فرح آباد چنانست جنان		ز اشرف فرح آباد چنان باشد داغ
میزند مرغ دلم پر به هوای اشرف		چونکه فردوس نباشد به صفای اشرف		گویند بهشت، لیک تا دید صفاش		از شرم فکند سر بپای اشرف
من خلد ندانم به صفای اشرف		فردوس نباشد به صفای اشرف		زین پیش هوای جنتم در سر بود		زین پس سر ما و خاک پای اشرف
هر دل که درین زمانه درویش ترک		از نیش زبان ناکسان، ریش ترک		خواهی که مقٰام لی مع الله یابی		گامی بنه از من و توئی پیشترک
تا چند زمانی و مکانی باشیم		وامانده ز پای کاروانی باشیم		آن روز که آب زندگانی می‌ریخت		می خواست و بال زندگانی باشیم
با سبحه به چپ و راست ساغر گیریم		وز ننگ ریا دین قلندر گیریم		چون باد به هر ناخوش و خوش در گذریم		چون شعله بهر خار  خسی درگیریم
ما دیدن عیش تو مدام انگاریم		زهر غم تو لذت کام انگاریم		ما آب خضر بی تو حرام انگاریم		یا زلف و رخ تو، صبح و شام انگاریم
هر چند که پوشیده ترم، عورترم		هر چند که نزدیک‌ترم، دورترم		سبحان اللّه در آن جمال از حیرت		هر چند که بیننده‌ترم، کورترم
آنی که به فکر در نیائی چکنم؟		از فکر به ذکر در نیٰائی چکنم		نی‌نی غلطم فکر چه و ذکر  کدام		این معنی گو، اگر نیٰائی چکنم
چون نام لب تو سرو چالاک بریم		رنگ از رخ آب زندگی پاک بریم		دادیم بباد بر تمنای تو عُمر		مگذار  که حسرت تو بر خاک بریم
زاهد مستیم و بی‌ریا میرقصیم		نه چون تو به تسبیح و ردا میرقصیم		یکذره چو از هوای او خالی نیست		چون ذره شدیم ودر هوا میرقصیم
تا کی غم طیلسان و اطلس بخوریم		بازیم، کجا طعمه کرکس بخوریم		روشن دیدیم روی بی‌رنگی را		دیگر به چه رنگ، بازی از  کس بخوریم
تا چند بساط شادی و غم گیریم		راه و روش مردم عالم گیریم		کو زلف مشوشی که در هم پاشیم		کو شعلهٔ آتشی که در هم گیریم
چون شعله به هیچ همدمی دم نزدیم		کز سوز دل آتشی به عٰالم نزدیم		داغ دل خود به هیچکس ننمودیم		کارایش روزگار بر هم نزدیم
چون اهل ریا چو ربنا در گیریم		درویشی ما بسی که ساغر گیریم		گاهی دم خود بسالها، دربازیم		گاهی به دمی ملک سکندر گیریم
صد شکر که آشفته سر و دستارم		بر گشته ز دوست خلوت و بازارم		حاصل که رسیده تا بجائی کارم		کزیاد رود اگر بیادش آرم
ما ناب گلابیم، گل آلود نه‌ایم		یا همچو چراغ تیره در دود نه‌ایم		با اینهمه بود، غیر نابود نه‌ایم		در عین وجود هیچ موجود نه‌ایم
یک کوچه شده‌است خلوت و بازارم		یکسان گشته‌است اندک و بسیارم		یک ره گشتیم با دو عالم زان رو		یکرنگ شده است سبحه و زنارم
بر سر چو کلاه عاشقی افرازم		سر بازیهٰا تمام بازی سازم		یکذره غم درون، برون ار فکنم		غمهٰای جهان تمام، شادی سازم
ای یافته هر چه خواسته از یزدان		اسکندر و مهدی و سلیمان زمان		ای آنکه ز شٰان، میر در گاه تو را		قیصر، قیصر خواند و خاقان، خاقان
صد شکر  که نیستم من از بی‌خبران		گه مست ز وصلم و گهی از هجران		دانشمندان تمام گریٰان بر من		خندان من دیوانه به دانشمندان
نی در غم فرزند و زن و خویشم من		نی خویش به قید مذهب و کیشم من		رفتم که حساب خود کنم هیچ نبود		شاید اگر از  هیچ نیندیشم من
ای تخت تجمل تو بر علیین		افتاده ز جای آنچنان، جای چنین		نه راه پس و نه راه پیشت باشد		بگذار ز خجلت و فرو شو بزمین
آنانکه جمال غیب دیدند همه		رفتند و به عیش آرمیدند همه		یک حرف ز مدعا نگفتند بکس		با آنگه به مدعی رسیدند همه
لیلی خواهی به تربت مجنون شو		لؤلؤ خواهی به لجه جیحون شو		گفتی که برون شوم بی‌معرفتی		با خود چه شوی، برو ز خود بیرون شو
ای پادشه مملکت آگاهی		در زیر نگین تو را، ز مه تا ماهی		باختم رسل چسان رسالت شد ختم		ختم است چنان، بحضرت تو شاهی
تا در ره دوست سر ز پا میدانی		نه مبدأ خود، نه منتها میدانی		در عالم آشنائی ای بیگانه		تا بیگانه ز آشنا میدانی
تا جانب دوست رو ز هر سو نکنی		از گلبن تحقیق گلی بو نکنی		چون جانب دوست رو نهی هر جا هست		ز نهار بجانب دگر رو نکنی
گر بوئی از آن زلف معنبر یابی		مشکل که دگر پای خود از سر یابی		از خجلت دانائی خود آب شوی		گر لذت نادانی ما دریابی
در صومعه و مدرسه گشتیم بسی		در دهر نبود، هیچ فریادرسی		رندی ز کجا و زهد و سالوس کجا		دین و دنیا بهم ندیده است کسی
صد حیف ایدل که مرد دیدار نه‌ای		واقف به تجلیات اسرار نه‌ای		قانع به همینی که دو چشمت باز است		خرگوش صفت، و لیک بیدار نه‌ای
ای آنکه ز نام خود بتنگ آمده‌ای		یک گام نرفته سر به سنگ آمده‌ای		عارت بادا که ننگ، دارد ز تو عار		عارت بادا که ننگ ننگ آمده‌ای
عُمرم همه صرف شد در این خونخواری		تا در صف محشرم چه بر سر آری		یک نام مقدست اگر قهار است		در لطف هزار نام دیگر داری
ای آنکه نباشدم بتو دسترسی		بی یاد تو بر نیٰارم از دل نفسی		وصل تو کجا و همچو من هیچکسی		روح القدسی نیٰاید از هر مگسی
در مهد هوی غنوده‌ای معذوری		دیده نه چو ما گشوده‌ای معذوری		دل زین عالم نمیتوانی بر کند		در عالم دل نبوده‌ای معذوری
تا دست به سبحه میزنی زناری		تا روی به دوست مسکینی دیداری		دیریست که در طواف بیت اللهی		غیری تا در توهم اغیاری
ای آنکه همیشه مست جام هوسی		بی رنج درین راه بجٰائی نرسی		نوشی خون از چه زنی نیش به دل		کم نتوان بود در جهٰان از مگسی
ای آنکه به دل تخم امل را کشتی		بگذر ز همه که خود بخواهی هشتی		تا ذره‌ای از نام و نشانت بر جاست		آویختی و سوختی و برگشتی
تا در غم نوشیدنی و خوردنی‌ای		هرگز مبر این گمٰان که جان بردنی‌ای		تا کی خور و خواب زندگانی داری		این است اگر زندگیت مردنی‌ای
از دوری راه تا بکی آه کنی		منزل نشناسی و همین آه کنی		یا رب چه شود که بر سر هستی خود		یک گام نهی و قصه کوتاه کنی
لعل میگون و چشم فتان داری		کاکل آشفته، مو پریشان داری		از بسکه بحسن ناز و طوفان داری		هر سو هر دم هزار قربان داری
تا کی ز جهان پرگزند اندیشی		تا چند ز جان مستمند اندیشی		این کز تو توان ستد همین کالبد است		در مزبله گو مباش چند اندیشی
بسوختیم به برق طلب سراپا را		کسی نداند از آن بی‌نشان نشان ما را		مگر صبا ز سر زلف او گره بگشود		که بوی مشک گرفت است کوه و صحرا را
چون بادگری سر نکند راه عدم را		داد است بگوئید عرب را و عجم را		بگرفته همه اهل جهان را غم راحت		یا رب که نگیرند ز ما راحت غم را
ز هر در میروی مطلب مهیاست		عجب بابیست این باب محبت		ز غرقاب جهان آسوده گردی		اگر افتی به گرداب محبّت
محبت کرد آخر با منش رام		الهی من بقربان محبت		مگو دیگر محبت را اثر نیست		رضی جان تو و جان محبت
شدم صیدی که نتوان زد تغافل		به صیادی که داند زخم کاری است		بلا گردان آن صیاد گردم		که بی‌دانه درین دامم فکنده است
داند آنکس که ز دیدار تو بر خوردار است		که خرابات و حرم غیر در و دیوار است		عمر اگر خوش گذرد زندگی خضر کم است		ور به تلخی گذرد نیم نفس بسیار است
سایهٔ سرو بلندت از سر من کم مباد		کو خلاصم از غم شبهای هجران کرده است		مهر گو هرگز متاب از روزن ویرانه‌ام		دردی میخانه‌ام خورشید رخشان کرده است
نمیگویم بگاه جلوه کردن		دلم چشم و لبش با غمزه‌اش برد		جهانی غمزه سر در جان من داد		نمیدانم کدامین عشو‌ه‌اش برد
بغیر راز دل در صحبت دشمن نمیریزد		غمی در دل اگر دارد چرا بر من نمیریزد		بجان دوستان بگمار در دل گر غمی داری		که کس این باده در پیمانه دشمن نمیریزد
دلم را برد زلف مشک رنگش		چه چاره تا برون آرم ز چنگش		ز دل شد نام من آلودهٔ ننگ		که نه دل باد و نه نام و ننگش
هم آغوش که شد یا رب که امشب		خجالت میتراود از نگاهش		ز بوی مشک من مدهوش گشتم		نهادم سر چو اندر خاک راهش
گر نسازی کرده‌های ما بحل		وای ما و وای جان و وای دل		دم مزن از دوری و خونم بریز		مرگ بسپاری به از زنده خجل
جز نیم نفس نیست غم و شادی عالم		بر نیم نفس من چه بگریم چه بخندم		گو سرو برافراز که از جلوه هلاکم		گو چهره برافروز که بر شعله سپندم
نه اشکم داشت تاثیری نه آهم		ز هر سو ناامیدی بسته راهم		فکنده بر سر آفاق سایه		چو چتر سنجری بخت سیاهم
در قتل من بغیر نهان یار بوده‌ای		من غافل از فریب و تو در کار بوده‌ای		امسال بوی سنبلم آشفته میکند		در هر گل زمین که در او خار بوده‌ای
چه افسون با من دیوانه کردی		که از هر آشنا بیگانه کردی		ز بوی مشک نتوان کوچه‌ها گشت		مگر زلف معنبر شانه کردی
هرگز نگرفتیم بخوبان سر راهی		وز جذب نظر وانکشیدیم نگاهی		ای دل چو سرا پای وجودت همه شد یار		من هیچ ندانم دگر از یار چه خواهی
دل در همه حال تکیه گاه است مرا		در ملک وجود پادشاه است مرا		از فتنه ی عقل چون به جان می آیم		ممنون دلم خدا گواه است مرا
اگر دانی زبان اختران را		شبانه بشنوی راز جهان را		سکوت شب به صد آهنگ خواند		به گوشت قصه های آسمان را
بر قله ی کهسار، درختی برپاست		بر شاخ درخت، آشیانی پیداست		غم کوه و درخت، زندگانی من است		بر شاخ درخت، مرغکی نغمه سراست
سرمایه ی عیش، صحبت یاران است		دشواری مرگ، دوری ایشان است		چون در دل خاک نیز یاران جمعند		پس زندگی و مرگ به ما یکسان است
از مرگ نترسم که مددکار من است		در روز پسین مونس و غمخوار من است		اجداد مرا برده به سر منزل خاک		این مرکب خوشخرام رهوار من است
کشتند بشر را که سیاست این است		کردند جهان تبه که حکمت این است		در کسوت خیرخواهی نوع بشر		زادند چه فتنه ها، مهارت این است
با خلق نکو بزی که زیور این است		در آینه ی جمال، جوهر این است		آن قطره ی اشکی که بریزد بر خاک		بردار که گنج لعل و گوهر این است
ای غره به اینکه دهر فرمانبر توست		وین ماه و ستاره و فلک چاکر توست		ترسم که ترا چاکر خویش پندارند		آن مورچگان که رزقشان پیکر توست
تا بر لب من آه شرر باری هست		بر ساز شکسته ی دلم تاری هست		درهای امید را اگر بربستند		تا مرگ بود رخنه ی دیواری هست
ای مشت گل این غرور بیجای تو چیست؟		یک بار به خود نگر که معنای تو چیست؟		یک جعبه ی استخوان، دو پیمانه ی خون		پنهان تو چیست؟ آشکارای تو چیست؟
بی دولت عشق زندگانی نفسی ست		هنگامه ی عشرت جوانی هوسی ست		بی باد بهار جای گل در گلشن		یا دسته ی خار خشک یا مشت خسی ست
هر صبح که کردیم به غم شام گذشت		هر جور که دیدیم ز ایام گذشت		آلام اگر دست ز ما باز نداشت		ما پیر شدیم و درک آلام گذشت
گر خاک در یار نفروختیم گذشت		گر طعنه ی اغیار شنفتیم گذشت		آن سوز که در سینه ی ما پنهان بود		گفتیم گذشت، گر نگفتیم گذشت
آن نیمه ی نان که بینوایی یابد		وان جامه که کودک گدایی یابد		چون لذت فتحی ست که اقلیمی را		لشکر شکنی جهانگشایی یابد
صبح است ز خرمی جهان می خندد		هر قطره به بحر بیکران می خندد		بو در گل و نشه در می و می در جام		از شوق، زمین و آسمان می خندد
هر ذره ی خاک من زبانی دارد		از گردش دهر دوستانی دارد		این کهنه ردای من نهان در هر چین		تاج و کله جهان ستانی دارد
از ابر سیاه لعل و گهر می ریزد		وز دیده ی من خون جگر می ریزد		بی روی تو از هر مژه ام در گلشن		دامن دامن لاله تر می ریزد
آن فر و شکوه کبریاییت چه شد؟		آن لاف خدیوی و خداییت چه شد؟		صد قرن بر افکار و عقول مردم		فرماندهی و حکمرواییت چه شد؟
شهرت طلبی چند به هم ساخته اند		چون گرگ گرسنه در جهان تاخته اند		کردند به زیر پا هزاران سر و دست		تا گردن شوم خود بر افراخته اند
یارب به کسانی که جگر سوخته اند		یک عمر متاع درد اندوخته اند		خاکم به هوای آن جوانمردان کن		کز هر چه به جز تو دیده بردوخته اند
گر علت مرگ را دوا می کردند		گر چاره ی این نوع دو پا می کردند		می دیدی کاین جماعت تیره نهاد		بر روی زمین چه فتنه ها می کردند
عزیزان چون بدان ساحل رسیدند		ز همراهان خود یکدم بریدند		چنان از صحبت ما دل گرفتند		که سهوا هم به سوی ما ندیدند
پیران که چنین مقام و حرمت دارند		زان نیست که یک دو دم قدامت دارند		این حرمت از آن است که آنها دو نفس		در رفتن از این خرابه سبقت دارند
دانی که شبان چه فتنه آغاز کند		آن دم که نی شبانه را ساز کند		غمهای زمانه را فرو بندد در		ابواب نشاط یک به یک باز کند
این سنگ ملون که گهر می نامند		وان آهن زردگون که زر می خوانند		بی گوهر ارزنده ی معنی همه را		مردان گهرسنج هدر می دانند
عارف به دل ذره جهان می بیند		آنجا مه و مهر و کهکشان می بیند		کوری بنگر که چشم دانشور عصر		دست و سر کشتگان در آن می بیند
دل در غم عشق تو برومند بود		در پرتو دیدار تو خرسند بود		بگذاشته ام در کف و گویم هر روز		در شهر شما بهای دل چند بود
تا این خرد خام تو، معیار بود		این ساختن و شکستت کار بود		تنها نه سرت به پای من خورد به سنگ		هر جا که روی تو سنگ و دیوار بود
امروز که عصر علم و فرهنگ بود		قانون جهان به دیگر آهنگ بود		گر سده ی تو به پیش این سنگ بود		این عیب بود، عار بود، ننگ بود
در گلشن زندگی به جز خار نبود		جز درد و غم و محنت و آزار نبود		امید نکرد گل که یاس آمد بار		سرتاسر زندگی جز این کار نبود
هرکس که به ازدواج پابند شود		معروض به داغ و درد فرزند شود		دهقان زمانه بر کسی می خندد		کز کشتن تخم مرگ خرسند شود
چو از دل عشق رفت آزار آید		چو گل رفت از گلستان خار آید		نمی بینی که چون پنهان شود مهر		شب تاریک اندوه بار آید
دی شاخ شکوفه در چمن می خندید		بر سنبل و نسرین و سمن می خندید		از دور سپیده ی سحر را دیدم		بر روز خود و به شام من می خندید
سر راه غریبان خار روید		ز کشت شان دل بیمار روید		به هر جایی که کارم تخم امید		به جای گل همه آزار روید
آن ماه سخن ز بامیان می گوید		اسرار گذشته ی جهان می گوید		دل قصه ی عشق او ز چشمش پنهان		از موی شنیده بامیان می گوید
این کینه وران باز به نیرنگ دگر		دارند سر فتنه به آهنگ دگر		فریاد که این شعبده بازان هر روز		خواهند به نام آشتی جنگ دگر
آن منظر فیض صبحگاهی بنگر		انوار تجلی الهی بنگر		در وادی نقره فام گردون هر شب		آن قافله لایتنهای بنگر
ای بار خدای پاک دانای قدیر		دارم به تو حاجتی به فضیلت بپذیر		آن را که به لطف خویش عزت دادی		تا زنده بود به خواریش باز مگیر
طفلی بودم غنوده بر بستر ناز		برخاست ز دور نغمه های دمساز		تا گوش نهادم نه صدا بود و نه ساز		ای شور جوانی! تو کجا رفتی باز
بیا ساقی بده آن جام گلرنگ		که زد بر شیشه ی من آسمان سنگ		به صد صحرا نمی گنجد غم دل		چه سان گنجایش در سینه ی تنگ
ای مرغ شباهنگ دل انگیز، بنال		قربان تو، ای طایر شب خیز، بنال		از ناله ی تو مرغ دلم نالد زار		این ناله به آن ناله در آمیز، بنال
یارب سوزی که جسم و جان را سوزم		این کارگه سود و زیان را سوزم		یک شعله ی جانسوز که در آتش آن		خود را سوزم هر دو جهان را سوزم
ای سرو روان بیا که دستت بوسم		لبهای ظریف می پرستت بوسم		گر من نخورم تو باده در جامم ریز		تا مست شوم دو چشم مستت بوسم
یارب دردی که ناله آغاز کنم		شوری که سرود شوق را ساز کنم		چشمی که به سوی خویش چون باز کنم		آن گمشده را از دور آواز کنم
ما مرغ اسیر بی پر و بال توییم		هر جا که روی چون سایه دنبال توییم		گر خسته شدی ز راه، دل مرکب توست		حمال تو و ملک تو و مال توییم
این صبح همان و آن شب تار همان		ما شش در و این چهار دیوار همان		استاد زمانه یک سبق داده به ما		تکرار همان و باز تکرار همان
چو گم شد پرتو عشق از دل من		خدایا چیست جز غم حاصل من		سحاب عشق اگر یکدم نبارد		بسوزان خرمن آب و گل من
چون در کف روزگار گشتیم زبون		چون ساغر عشق و آرزو گشت نگون		جاسوس خرد دگر چه جوید از ما		گوید کزین شهر کشد رخت برون
شب است ساقی! ساغرت کو؟		فروغ ماه و نور اخترت کو؟		ز دور آید صدای مرغ شبگیر		نوا و نغمه ی جان پرورت کو؟
افسوس که زندگی دمی بود و غمی		قلبی و شکنجه ای و چشمی و نمی		یا جور ستمگری کشیدن هر روز		یا خود به ستمکشی رساندن ستمی
ای سرو روان که نخل امید منی		وی مایه ی جان که عمر جاوید منی		در شهر شما که آسمان پر ابر است		مهتاب منی، فروغ خورشید منی
در باغ جهان تو هم گل زیبایی		بویا و دل انگیز و چمن آرایی		عمری ست که گلهای دگر می خندند		این غنچه ی تر چرا تو لب نگشایی
چه باشد زندگانی را بهایی		فسرده از نمی، خشک از هوایی		ز مطبخ سالها تا مستراحیم		مگر این زندگی یابد بقایی
از بس خوش و مست و دلربا می آیی		چون باد بهار جانفزا می آیی		دل خانه ی عشق توست آبادش دار		چون خانه خراب شد کجا می آیی
چو من به داغ بتان سوخت هر که یک چندی		هوس کند که دگر باره بیشتر سوزد		به پای شمع فتد چون که سوخت پروانه		که شعله‌ای چو بیابان رسد دگر سوزد
ای سیه‌نامه، کز برای نجات		حرفی از باب رحمتی طلبی		سبقتم چیست؟ گفته‌ای زین باب		«سبقت رحمتی علی غضبی»
باز آی، که از جان اثری نیست مرا		مدهوشم و از خود خبری نیست مرا		خواهم که به جانب تو پرواز کنم		اما چه کنم بال و پری نیست مرا
یاران کهن، که بنده بودم همه را		در بند جفای خود شنودم همه را		زنهار! از کس وفا مجویید که من		دیدم همه را و آزمودم همه را
آیینهٔ نورست رخ یار امشب		ای مه، بنشین در پس دیوار امشب		ای مهر بپوش روی خود را در ابر		ای صبح، دم خویش نگه دار امشب
شد ماه من آن شمع شب‌افروز امشب		گو چرخ و فلک ز رشک می‌سوز امشب		امشب نه شب وصل، شب قدر من‌ست		بهتر ز هزار روز نوروز امشب
گر دل برود من نروم از نظرت		ور جان بدهم، خاک شوم در گذرت		چون گرد شوم بر آستانت آیم		بنشینم و برنخیزم از خاک درت
ای سیم‌ذقن، این چه دهان و چه لبست؟		این خال چه خال و این چه زلف عجبست؟		روی تو در آن دو زلف مشکین چه عجب؟		هر روز که هست در میان دو شب‌ست
از بس که مرا دولت بیدار کم‌ست		گفتن نتوان که تا چه مقدار کم‌ست		رنجی‌ست فراقت که کمش بسیارست		عیشی‌ست وصال تو، که بسیار کم‌ست
در عالم بی‌وفا کسی خرم نیست		شادی و نشاط در بنی‌آدم نیست		آن کس که درین زمانه او را غم نیست		یا آدم نیست، یا از این عالم نیست
غم دارم و غم‌گسار می‌باید و نیست		در دست من آن نگار می‌باید و نیست		درد سر اغیار نمی‌باید و هست		تشریف حضور می‌باید و نیست
امروز مرا غیر پریشانی نیست		در مشکل من امید آسانی نیست		غم کشت مرا و کس به دادم نرسید		بالله که درین شهر مسلمانی نیست
روز و شب من به گفتگوی تو گذشت		سال و مه من به جستجوی تو گذشت		عمرم به طواف گرد کوی تو گذشت		القصه، در آرزوی تو گذشت
آنی که تمام از نمکت ریخته‌اند		ذرات وجودت ز نمک بیخته‌اند		با شیرهٔ جان‌ها نمک آمیخته‌اند		تا همچو تو صورتی برانگیخته‌اند
چون صورت زیبای تو انگیخته‌اند		صد حسن و ملاحت به هم آمیخته‌اند		القصه که شکل عالم‌آرای تو را		در قالب آرزوی ما ریخته‌اند
هر کس که می عشق به جامش کردند		از دردی درد تلخ‌کامش کردند		گویا همه غم‌ةای جهان در یک جا		جمع آمده بود، عشق نامش کردند
تا کی دلت از چرخ حزین خواهد بود؟		با محنت و درد هم‌نشین خواهد بود		خوش باش که روزگار پیش از من و تو		تا بود چنان بود و چنین خواهد بود
دیدم که یکی دو دسته از سنبل تر		بر بسته و خوش نهاده در پیش نظر		گفتم که برو دو زلف یارم بنگر		بر بسته دگر باشد و خود رسته دگر
یار آمد و یار دل‌نواز آمد باز		بهر دل خسته چاره‌ساز آمد باز		عمرم همه رفته بود از رفتن او		صد شکر که عمر رفته باز آمد باز
دردا که اسیر ننگ و نامیم هنوز		در گفت و شنید خاص و عامیم هنوز		شد عمر تمام و ناتمامیم هنوز		صد بار بسوختیم و خامیم هنوز
بی روی توام هست ملالی که مپرس		وز زندگی خود انفعالی که مپرس		هر لحظه چه پرسی که بگو حال تو چیست؟		دور از تو افتاده‌ام به حالی که مپرس
امروز ز حد می‌گذرد سوز فراق		وین شعلهٔ آهِ آتش‌افروز فراق		روز عجبی پیش من آمد! یا رب		این روز قیامت‌ست یا روز فراق
در عشق نکویان چه فراق و چه وصال؟		بدحالی عاشقان بود در همه حال		گر وصل بود مدام سوزست و گداز		ور هجر بود تمام رنجست و ملال
من باده به مردم خردمند خوردم		یا از کف خوبان شکرخند خوردم		هرگز نخورم ز باده خوردن سوگند		حاشا که به جای باده سوگند خورم
از درد دل خود به فغانم چه کنم؟		وز زندگی خویش به جانم چه کنم؟		صبرست مرا چاره و دانند همه		لیکن من بیچاره ندانم، چه کنم؟
نی از تو حیات جاودان می‌خواهم		نی عیش و تنعم جهان می‌خواهم		نی کام دل و راحت جان می‌خواهم		آنی که رضای توست آن می‌خواهم
تا چشم تو عشوه‌ساز خواهد بودن		صد دل‌شده عشق‌باز خواهد بودن		تا از طرف تو ناز خواهد بودن		از جانب ما نیاز خواهد بودن
ای هم‌نفس چند، که یارید به من		عاشق شده‌ام، مرا گذارید به من		چندم گویید کز فلان دل بردار		من دانم و دل، شما چه دارید به من؟
کس نیست انیس دل غم‌پرور من		تا پاک کند اشک ز چشم تر من		سویم هم آب چشم می‌آید بس		آن نیز روان می‌گذرد از سر من
مسکینم و کوی عاشقی منزل من		مسکین من و دیگر دل بی‌حاصل من		ای جان حزین تو نیز مسکین کسی		مسکین تو مسکین من و مسکین دل من
دور از تو صبوری نتواند دل من		وصل تو حیات خویش داند دل من		آهسته رو ای دوست که دل هم‌ره توست		زنهار چنان مرو که ماند دل من
سبحان‌الله! چه شکل موزون‌ست این؟		از هرچه گمان برند افزون‌ست این		نتوان گفت که چیست یا چون‌ست این؟		کز دایرهٔ خیال بیرون‌ست این
بگداختم از دست جفا کردن تو		این‌ست طریق بنده پروردن تو؟		گر من به گناه عاشقی کشته شوم		خون من بی‌گناه در گردن تو
نقش تو اگر نه در مقابل بودی		کارم ز غم فراق مشکل بودی		دل با تو دیده از جمالت محروم		ای کاش که دیده نیز با دل بودی
گه در پی آزار دل رنجوری		گه بر سر بیداد من مهجوری		شوخی و به حسن خویشتن معذوری		بر عاشق خود هرچه کنی معذوری
در پنجهٔ غیر پنجه کردن تا کی؟		سیم از پولاد رنجه کردن تا کی؟		گل را به گیاه دسته بستن تا چند؟		جان را به اجل شکنجه کردن تا کی؟
با هر که نشینی و قدح نوش کنی		از رشک مرا خراب و مدهوش کنی		گفتی که چو می خورم تو را یاد کنم		ترسم که شوی مست و فراموش کنی
چون مرا درخواب کردی روز و شب		روز و شب درخواب می بینم تو را		روی تو ماهست و چشم من پر آب		روز و شب در آب می بینم تو را
فیضی که به تو رسید از ما		آن رحمت حق شناس ما را		تو نیز رسان به دوستانت		اسرار معانیش خدا را
یک شاهدی است ما را در غیب و در شهادت		در غیب و در شهات یک شاهدی است ما را		جام و می‌اند با هم با ساقیند همدم		جامی به نوش جانا شادی ما خدا را
خودنمائی می کنی با عاشقان		در دوئی آن یک کجا بنمایدت		نعمت الله جو که نور روی او		آنچه خواهی حالیا بنمایدت
غیرتش غیر دوست فانی کرد		غیر حق در وجود باقی نیست		جام بشکست و باده آخر شد		جز از او خود حریف ساقی نیست
گر سبوئی شکست یا جامی		حضرت عشق تا ابد ساقی است		چشم و گوش ار نماند باکی نیست		بصر و سمع دائما باقیست
نعمت الله همه جهان بگرفت		این چنین نعمتی جهانگیر است		نوجوانی است مست و لایعقل		ور به معنی نظر کنی پیر است
انس با محبوب اگر گیرد محبّ		گر چه باشد یک نفس مطلوب اوست		گر دمی با یار خود همدم شود		حاصل او زان نفس محبوب اوست
در راه خدا پای برهنه گو برو		آن یار که همچو بشر حافی اهل است		گر سر به ره است پا برهنه غم نیست		ور نیست به ره سر برهنه سهل است
چون شتا آمد شتا مقلوب کن		کِشته ها اندر شتا با آتش است		نشنیدستی تو از سید مگر		کآتش مقلوب با آتش خوش است
ملک و ملکوت هر دو انسان		او مظهر جملهٔ صفات است		مستکمل ذات او صفت نیست		مستکمل آن صفات ذات است
نزد ما عین نیست غیری کو		عقل گوید که عین و غیری هست		موج و بحر و حباب و دریا شد		قطرهٔ آب کو به ما پیوست
عقل از چه به غایت مال است		جز معرفت صفاتیش نیست		ذاتش به کمال کی شناسد		او را چو وجوب ذاتیش نیست
به قدر حوصله‌ها جام می دهد ساقی		اگر چه بادهٔ خمخانه را نهایت نیست		بیا که مجلس عشق است و عاشقان سرمست		چنین مقام خوشی در همه ولایت نیست
اندکی ذوق اگر کسی را هست		نزد یاران ما غریبی نیست		ذوق خم از پیاله نتوان یافت		گر چه او نیز بی‌نصیبی نیست
رفته بودم به سوی بحر محیط		که در آن بحر شنا باید کرد		بحر جوشید و روان گفت به من		سر خود در سر ما باید کرد
گر چهل صبح از سر اخلاص		مخلصی گرد عاشقان گردد		چشمهٔ حکمت ای برادر من		از دلش بر زبان روان گردد
آب ماهان که خاک بر سر او		همچو آب زلال کی باشد		در دو عالم به جز یکی نبود		حضرتش را مثال کی باشد
هر کمالی که هست در عالم		از خلیفه بجو که می داند		جامع جملهٔ علوم بود		شرح اسما تمام می خواند
روی غیری ندیده دیدهٔ ما		غیر چون نیست دیده چون بیند		لیس فی الدار غیره دیار		چشم ما نور او به او بیند
پیوسته شکسته باش چون ما		کو کار شکستگان برآرد		مائیم و دل شکسته چون یار		پیوسته شکسته دوست دارد
من طالب او چگونه باشم		گر حضرت او مرا بجوید		از ذوق سخن کجا توان گفت		گر او با ما سخن بگوید
مگر منعم بگوید شکر نعمت		و گر نه مفلس مسکین چه گوید		دعای دولتش گوئی و بنده		به جز از یارب و آمین چه گوید
نسب بی حسب چنان نبود		به حسب خود نسب به کار آید		نسب عالیش بود به کمال		به حسب گر نسب بیاراید
ای که پرسی ز حال میر تمور		با تو گویم که حال او چون است		گر چه چپ بود راست ره می رفت		راستی رفتنش به قانون است
جملهٔ ذرات اکوان سر به سر		ز آفتاب حسن او تابنده اند		روح اعظم سایهٔ آن حضرت است		عالمی در سایه اش دل زنده اند
کار عالم به پختگی باشد		شیخ ما بین که خام می‌گردد		جل سیاهی که دل سیاه کند		گرد عبدالسلام می‌گردد
پیوسته شکسته باش چون ما		کو کار شکستگان برآرد		مائیم و دلی شکسته چون یار		پیوسته شکسته دوست دارد
بلبل گلستان معشوقم		من ازین گلستان نخواهم شد		گر به ظاهر نهان شوم ز نظر		از دل دوستان نخواهم شد
ساقی باید که می ببخشد		رندی باید که می بنوشد		تشریف شریف می دهد شاه		عبدی باید که آن بپوشد
ای که پرسی ز حال میر تمور		با تو گویم که حال او چون بود		گر چه چپ بود راست ره می‌رفت		راستی رفتنش به قانون بود
در آینهٔ وجود حادث		انوار قدیم می توان دید		بر لوح ضمیر هر حقیری		اسرار عظیم می توان دید
صنع خدا نگر که به حکمت چگونه ساخت		چشمت به هفت پرده و سه آب در نظر		بگشای چشم و دل که ببینی جمال او		او نور چشم تو است و تو از خویش بی خبر
در حقیقت یکی عدد نبود		گر شماری یکی هزار هزار		باطنش را نگر که جمله یکی است		گر چه در ظاهر است این تکرار
التفاتی به غیر او نکنی		گر چه باشد بهشت و حور و قصور		این سخن را ز من قبول کنی		گر نمازی گزاردی به حضور
ای که گویی فقیر مسکین مرد		اعتباری ز مرگ خود می‌ گیر		به یقینم که جان نخواهد برد		پادشاه و وزیر و میر و گزیر
ساقی اگر باده از آن خم دهد		خرقهٔ صوفی ببرد می‌ فروش		مطرب اگر پرده ازین ره زند		باز نیایند حریفان به هوش
همه عالم چو سایه سجده کنان		اوفتاده به خاک درگاهش		همه منقاد امر او باشند		هر که باشد گدا و هم شاهش
هر کجا محدثی بود بی ‌شک		افتقارش بود به محدث خویش		یک وجود است مظهر عالم		مظهرش صد هزار باشد بیش
از صد هزار سالک فردی رسد به آنجا		فردی رسد به آنجا از صد هزار سالک		با ذات حضرت او غیری چه کار دارد		اعیان و جمله اسما در ذات اوست هالک
سوی اللّه چیست ای صوفی صافی		نتوان یافت بی‌ وجود کمال		هست عالم همه خیال وجود		وز تجلی اوست بود خیال
چون کمال همه بود به وجود		نتوان یافت بی وجود کمال		هست عالم همه خیال وجود		وز تجلی اوست بود خیال
هر کجا شهریست اقطاع من است		گه به ایران گه به شروان می روم		صد هزاران ترک دارم در ضمیر		هر کجا خواهم چو سلطان می روم
به درد دل گرفتارم به من ده دُردی دردش		که دارم اعتقاد آن ، کز این درمان همی یابم		اگر چون نی همی نالم منه انگشت بر حرفم		وسیله ناله می‌سازم که تا مقصود دریابم
تن خرقه و سر کلاه و پایت نعلین		نعلین ز پا برون کن و خرقه ز تن		بگشا گره زلف و موله می باش		آخر چه کنی کله کله را بفکن
در روزه و در زکوة و در حج		اسرار بسی بود نهفته		اما سری که در نماز است		سرّی است که با تو کس نگفته
به کرامات صوفیی در جنگ		دستبردی نمود مردانه		یا کرامات بود یا که نبود		به مثل چون خر است و ویرانه
ذکر حق قوت خویشتن سازد		هر که را هست با منش یاری		همچو مسهل که می‌خورد رنجور		تا شفا یابد او ز بیماری
تو گر جمعیتی خواهی طلب کن از درون خود		که از بیرون نمی‌خیزد به جز گرد پریشانی		بخوان خود را ز کج رفتن دگر قرآن مخوان هرگز		که خود را بازخوانی به که قرآن جمله برخوانی
بعضی طلبند مال فانی		بعضی جویند ملک باقی		زاهد طلبند نان و سرکه		رندان خواهند جام و ساقی
گیرم که حباب را بیابی		جز آب بگو دگر چه داری		مستانه بیا و باده می نوش		ای یار عزیز در خماری
عقل هر دم دم ز جائی می زند		لاجرم آواز او باشد بسی		هر زمان نقش خیالی می کشد		نقش بازی می کند با هر کسی
عین ما مانَد حبابی پر ز آب		گر چه خالی می نماید این حباب		بر تو می خوانم ازین بیتی هزار		یاد می گیرش ز من این یادگار
چار نور آمد مرا در پیش راه		نور سرخ و زرد و اسفید و سیاه		چون من از هر چار برتر بر شدم		در دو عالم عین یک دلبر شدم
ای آنکه طلب کار خدایی به خود آ		از خود بطلب کز تو خدا نیست جدا		اول به خود آ چون به خود آیی به خدا		اقرار بیاری به خدایی خدا
درویش عزیز پادشا شد به خدا		وارسته ز فقر و ز غنا شد به خدا		گویی که کجا رفت از اینجا که برفت		آمد ز خدا و با خدا شد به خدا
علمی که تو را پاک کند از من و ما		ما القدسش نام کند مرد خدا		خواهی که حدث پاک شود از تو تمام		برخیز و بشو جامهٔ هستی و بیا
دریاب تو این قول حکیمانهٔ ما		آنگه بخرام سوی میخانهٔ ما		زین پس من و رندی و خرابات مغان		رنداند شنو گفتهٔ مستانهٔ ما
ماهی در آب و ماکیان در صحرا		هر یک به تنعمی گرفته مأوا		دیدیم سمندری در آتش خوش وقت		بینیم نعیم مرغ در روی هوا
بنواخت مرا لطف الهی به خدا		هر درد که بود از  کرم کرد دوا		تشریف خلافت او به سیّد بخشید		او را بشناس و یک زمانی به خود آ
از آتش عشق صنم دلکش ما		افتاده مدام آتشی در کش ما		پروانهٔ پرسوخته ما را داند		تو پخته نه ای چه دانی این آتش ما
دادند جهانی دل و هم دست به ما		برخاست ز غیر هر که بنشست به ما		ما بحر محیطیم و محبان چو حباب		پیوسته بود کسی که پیوسته به ما
مطلوب خود از خود طلب ای طالب ما		خود را بشناس یک زمانی به خود آ		گر عاشق صادقی یکی را دو مگو		کافر باشی اگر بگوئی دو خدا
در جام جهان نما نظر کن همه را		آنگه ز وجود خود خبر کن همه را		گفتی که خیال غیر باشد در دل		لطفی کن و از خانه به در کن همه را
از خود بگذر نور خدا را بطلب		در بحر درآ و عین ما را بطلب		سلطان سراپردهٔ توحید بجو		از دُردی درد دل دوا را بطلب
در دیدهٔ ما نور خدا را بطلب		در بحر در آ و عین ما را بطلب		سلطان سراپردهٔ توحید بجو		ور درد دلت هست دوا را بطلب
از زحمت پا اگر بنالم چه عجب		از جور و جفا اگر بنالم چه عجب		در حضرت پادشاه عالم به تمام		از دست شما اگر بنالم چه عجب
عالم چو سرابست و نماید سر آب		نقشی و خیالیست که بینند بخواب		در بحر محیط چشم ما را بنگر		کان آب حیات را نموده به حباب
چشمت همه نرگسست و نرگس همه خواب		لعلت همه آتشست و آتش همه آب		رویت همه لاله است و نرگس همه رنگ		زلفت همه سنبلست و سنبل همه ناب
عشقست که جان عاشقان زنده از اوست		نوریست که آفتاب تابنده از اوست		هر چیز که در غیب و شهادت یابی		موجود بود ز عشق و پاینده از اوست
تا بر سر ما سایهٔ شاهنشه ماست		کونین غلام و چاکر درگه ماست		گلزار و بهشت و حور خار ره ماست		زیرا که برون ز کون منزلگه ماست
دریای محیط جرعهٔ ساغر ماست		عالم به تمام گوشهٔ کشور ماست		ما از سر زلف خویش سودا زده ایم		خوش سودائی که دائما بر سر ماست
گفتم جنت گفت که بستان شماست		گفتم دوزخ گفت که زندان شماست		گفتم که سراپردهٔ سلطان دو کون		گفتا که بجو در دل ویران شماست
در دیدهٔ ما نقش خیالش پیداست		نوریست که روشنائی دیدهٔ ماست		در هر چه نظر کند خدا را بیند		روشن تر از این دیده دگر دیده کراست
دارنده چو ترکیب چنین خوب آراست		باز از چه سبب فکندش اندر کم و کاست		گر خوب نیامد این صور عیب کراست		ور خوب آمد شکستش بهر چراست
ترکیب طبایع ار نگشتی کم و کاست		صورت بستی که طبع صورتگر ماست		پرورد و بکاست تا بدانند کسان		کاین عالم را مصوری کامرواست
ای دل به طریق عاشقی راه یکی است		در کشور عشق بنده و شاه یکیست		تا ترک دو رنگی نکنی در ره عشق		واقف نشوی که نعمت الله یکیست
صبح و سحر و بلبل و گلزار یکیست		معشوقه و عشق و عاشق و یار یکیست		هرچند درون خانه را می نگرم		خود دایره و نقطه و پرگار یکیست
میخانهٔ عشق او سرای دل ماست		وان دُردی درد دل دوای دل ماست		عالم به تمام و جمله اسمای اله		پیدا شده است و از برای دل ماست
در مذهب ما محب و محبوب یکیست		رغبت چه بود راغب و مرغوب یکیست		گویند مرا که عین او را بطلب		چه جای طلب طالب و مطلوب یکیست
مائیم چنین تشنه و دریا با ماست		اندر همه قطره محیطی پیداست		عشق آمد و بنشست به تخت دل ما		چون او بنشست عقل از آنجا برخاست
ناخورده شراب مستیش چندان نیست		وان مستی او ستودهٔ مستان نیست		مستی که نه از می بود او مخمور است		دستش بگذار کو ازین دستان نیست
گر کشته شوم به تیغ عشقش غم نیست		ور در هوسش مرده شوم ماتم نیست		گر جامهٔ خلق بر کشند از سر من		تشریف خدائیم خدائی کم نیست
طاعت ز سر جهل به جز وسوسه نیست		احکام وصول ذوق در مدرسه نیست		عارف نشوی به منطق و هندسه تو		برهان و دلیل عشق در هندسه نیست
همه نیکند هیچ خود بد نیست		آنکه نیکو نباشد آن خود نیست		جز یکی نیست در همه عالم		صد مگو ای عزیز من صد نیست
توحید تو پیش ما همه شرک و دوئی است		اثبات یگانگی همه عین دوئیست		از وحدت و اتحاد بگذر که احد		ایمن ز منی باشد و فارغ ز دوئیست
دیدم رندی که سید رندانست		از هر دو جهان گذشته و رند آن است		در گنج بقاست گر چه در کنج فناست		پیداست به ما و از جهان پنهانست
تخت دل من مسخر شاه منست		شاهی به کمال شاه دلخواه منست		او سید من باشد و من بندهٔ او		این سید و بنده نعمت الله منست
این هشت حرف نام آن شاه منست		آن شاه که او مظهر الله منست		مجموع دویست و سی و یک بشمارش		تا دریابی که نام دلخواه منست
این هفت فلک سیاره از آه منست		عرش و ملک و ستاره همراه منست		این من نه منم جمله از او می گویم		این گفتهٔ من تمام ز الله منست
میخانه تمام وقف یاران منست		هر رند که هست جان جانان منست		درد دل بیقرار درمان من است		وین دُردی درد دائما آن منست
درد تو ندیم دل شیدای منست		ورد تو نهان و آشکارای منست		کفر سر زلف تو که جانم به فداش		کفرش خوانند نور ایمان منست
این عین که عین جملهٔ اعیانست		عینی است که آن حقیقت انسانست		در آینهٔ دیده ما بتوان دید		اما چه کنم ز دیده ها پنهانست
باران عنایتش به ما بارانست		باران چون نباردش به ما بار آن است		گوئی که منم یار تو ای سید من		آری آری وظیفهٔ یار آن است
دل همچو کبوتر است و شاهد باز است		تا ظن نبری که شیخ شاهد باز است		بر شاهد اگر ز روی معنی نگری		بر تو در حق ز روی شاهد باز است
مخموری و میکده نجوئی حیف است		با ما سخن از ذوق نگوئی حیف است		میخانهٔ عاشقان سبیل است به ما		تو در طلب جام و سبوئی حیفست
او بر دل تو همه دری بگشاده است		در گوشهٔ دل گنج خوشی بنهاده است		در بندگیش ز عالم آزاد شدیم		مقبول غلامی که چنین آزاد است
یاری که دلش ز حال ما باخبر است		او را با ما همیشه حالی دگر است		ماتشنه لبیم بر لب بحر محیط		وین طرفه لب بحر ز ما تشنه تر است
مردود بود کسی که مردود وی است		مقتول بود کسی که مردود وی است		بی جود وجود او وجودی نبود		هر بود که هست بودی از بود وی است
رب الارباب رب این مربوب است		وز حضرت احباب همه محبوب است		در صورت و معنیش نظر کن به تمام		تا دریابی که طالب و مطلوبست
آئینهٔ حضرت الهی دل تو است		گنجینه و گنج پادشاهی دل تو است		دل بحر محیط است و در او دُر یتیم		در صدفی چنین که خواهی دل توست
گنجینه و گنج پادشاهی دل تو است		وان مظهر الطاف الهی دل تو است		مجموعهٔ مجموع کمالات وجود		از دل بطلب که هر چه خواهی دل تو است
واصل به خودم عین وصالم اینست		بر حال خودم همیشه حالم این است		در آینهٔ ذات مثالی دارم		تمثال مثال بی مثالم این است
در دیدهٔ ما هر دو جهان آینه است		جانان چو نماینده و جان آینه است		عینیست که باطنا نماینده بود		هر چند که ظاهرا نهان آینه است
نقشی به خیال بسته کاین علم منست		وان لذت او در این زبان و دهن است		عقل ار چه بسی رفت در این راه ولی		یوسف نشناخت عارف پیر من است
در گلشن ما ناله بلبل چه خوشست		نوشیدن مل به موسم گل چه خوشست		گوئی چه خوشست طاعت از بهر خدا		می نوش ببین که خوردن مل چه خوشست
ذات و صفت و فعل همه آن وی است		بود همهٔ خلق به فرمان وی است		جمعیت عالم و پریشانی او		در مرتبهٔ جمع و پریشان وی است
عالم بر رندان به مثل جام می است		ساقی و حریف و جام می جمله وی است		دریا و حباب و موج آبست بر ما		خود جام حباب خالی از آب کی است
در باغ خلافت نبی چار به است		وان چار به لطف او دُرر بار به است		آن به که در اولست از آن چار به است		وان به که در آخر است از آن چار به است
دریاب و بیا که نازکانه سخنی است		دانستن این سخن برای چو منی است		در صورت و معنیش نظر کن به تمام		تا دریابی که یوسف و پیرهنی است
این علم بدیع ما بیانی دگر است		وین جوهر علم ما ز کانی دگر است		ذوقی ندهد حکایت مخموران		سرمستان را ذوق و بیانی دگر است
گر یار غنا دهد غنا دوست تر است		ور فقر دهد فقر مرا دوست تر است		گر منع عطا کند من آن می خواهم		ور زانکه عطا دهد مرا دوست تر است
گم کردن و یافتن همه گردن تست		گر باطل و گر حق همه پروردن تست		گوئی صنم گم شده را یافته ام		این یافتن تو عین گم کردن تست
ذاتی که به نزد ما نه فرد است و نه جفت		دُریست که اندرین سخن نتوان سفت		چه جای من و تو که شناسیم او را		معلوم خود و عالم خود نتوان گفت
ناخورده شراب ذوق آن نتوان یافت		آن ذوق معانی ز بیان نتوان یافت		این لذت عاشقی که ما یافته ایم		از سفره و لوت عاقلان نتوان یافت
در آینه ای گر چه نماید غیرت		غیر تو ز آینه زداید غیرت		در خانهٔ دل که خلوت حضرت تست		غیرت نگذارد که درآید غیرت
عشق آمد و عقل رخت بربست و برفت		آن عهد که بسته بود بشکست و برفت		چون دید که پادشه درآمد سرمست		بیچاره غلام زود برجست و برفت
بی درد طریق حیدری نتوان یافت		بی کفر ره قلندری نتوان یافت		بی رنج فنا گنج بقا نتوان دید		در حضرت ما به سر ، سری نتوان یافت
خوش آینه ایست مظهر و ذات و صفات		در وی غیری کجا نماید هیهات		هر ساغر می که ساقیم می بخشد		جامیست جهان نما پر از آب حیات
از عالم کفر تا به دین یک نفس است		وز منزل شک تا به یقین یک نفس است		این یک نفس عزیز را خوار مدار		کاین حاصل عمر ما همین یک نفس است
صحبت با  غیر اگر چه از بهر خداست		چون غیر بود در آن میان عین خطاست		بگذر تو ز غیر و باش همصحبت او		ور صحبت غیر بایدت عین خطاست
تا بر سر ما سایهٔ شاهنشه ماست		کونین غلام و چاکر درگه ماست		گلزار بهشت و حور خاک ره ماست		زیرا که برون کون منزلگه ماست
دریای محیط جرعهٔ ساغر ماست		عالم به تمام گوشهٔ کشور ماست		ما از سر زلف خویش سودا زده‌ایم		خوش سودایی که دائماً در سر ماست
میخانهٔ عشق او سرای دل ماست		وان دُردی درد دل دوای دل ماست		عالم به تمام جمله اسمای اله		پیدا شده است از برای دل ماست
دیدم رندی که سید رندان است		از هر دو جهان گذشته و رند آن است		او گنج بقاست گر چه در کنج فناست		پیداست به ما وز دو جهان پنهان است
آن عین که عین جملهٔ اعیان است		عینی است که آن حقیقت انسان است		در آینهٔ دیدهٔ ما بتوان دید		اما چه کنم ز چشم تو پنهان است
واصل به خودم عین وصالم این است		بر حال خودم همیشه حالم این است		در آینهٔ ذات مثالی دارم		تمثال جمال بی مثالم این است
عشق است که جان عاشقان زنده از اوست		نوری است که آفتاب تابنده از اوست		هر چیز که در غیب و شهادت یابی		موجود بود ز عشق و پاینده از اوست
در دیدهٔ ما هر دو جهان آینه‌ای است		جانان چو نماینده و جان آینه است		عینی است که باطناً نماینده بود		هر چند که ظاهراً نهان آینه‌ای است
ای دل به طریق عاشقی راه یکی است		در کشور عشق بنده و شاه یکی است		تا ترک دو رنگی نکنی در ره عشق		واقف نشوی که نعمت‌اللّه یکی است
در مذهب ما محب و محبوب یکی است		رغبت چه بود راغب و مرغوب یکی است		گویند مرا که عین او را بطلب		چه جای طلب طالب و مطلوب یکی است
یاری که چو ما غرقهٔ دریا گردد		از ما باشد به سوی مأوا گردد		مستانه به گرد نقطه ‌ای چون پرگار		در دور درآید او و با ما گردد
رندی که ز هر دو کون یکتا گردد		در کتم عدم واله و شیدا گردد		سر در قدم ساقی سرمست نهد		بی زحمت پا به گرد مأوا گردد
عشق آمد و شمع خود به پروانه سپرد		رندی بگرفت و خوش به میخانه سپرد		روزی گویند نعمت‌اللّه امروز		مستانه برفت و جان به جانانه سپرد
صد جان به فدای دلبران خواهم کرد		هرچیز که گفته دلبر آن خواهم کرد		عارف گوید که می به رندان می بخش		فرمانبر اویم و چنان خواهم کرد
در مجلس ما به ترک می نتوان کرد		با عقل بیان عشق وی نتوان کرد		چون اوست حقیقت وجود همه چیز		ادراک وجود هیچ شی نتوان کرد
دل دوش دم از لطف الهی می زد		در ملک قدم خیمهٔ شاهی میزد		بی‌ زحمت آب و گل دل زنده دلم		مستانه دم از نامتناهی میزد
بیماری اگر کنی دوا به باشد		ور تو به از این شدی تو را به باشد		گر خار نشانیم برش گل نبود		ور بکاریم کار ما به باشد
در هر آنی به ما عطایی بخشد		شاهی جهان به هر گدایی بخشد		گنجی که نهایتش خدا می داند		سلطان به کرم به بینوایی بخشد
گر زان که گدا نماند آن سلطان ماند		ور کفر نماند نزد ما ایمان ماند		این خواجه به نزد ما همین است ، همان		هر چیز که این نماند باقی آن ماند
هر چند که ظالمان همه جمع شوند		امید که یک ز یکدگر بر نخورند		سال اسد و ماه اسد شیر خدا		از بیشه برون آید و گرگان بدرند
بی اسم کسی درک مسما نکند		نام ار نبود تمیز اشیا نکند		عقل از چه مصفا و مزکی باشد		ادراک اله جز به اسما نکند
یاری که چنان است خلیلش خوانند		چون مظهر اسماست جمیلش خوانند		یاری که بود جمیل مانند خلیل		شاید که جهانیان جلیلش خوانند
این نقش خیال عالمش می ‌خوانند		جانی دارد که آدمش می‌ خوانند		روحی است که روح اولش می‌ گویند		چون اوست تمام خاتمش می‌ خوانند
گر دیدهٔ دیگری خیالش بیند		در دیدهٔ ما نور جمالش بیند		هر آینه ای که چشم ما می ‌نگرد		تمثال جمال بی مثالش بیند
ای دوست حجاب ما ز ما خواهد بود		وین مایی ما حجاب ما خواهد بود		چون مایی ما ز ما بر افتد به یقین		بی مایی ما همه خدا خواهد بود
تا هستی ما به ما عیان خواهد بود		آن هستی او ز ما نهان خواهد بود		گر ذات نماید همه فانی گردیم		مائیم چنین و او چنان خواهد بود
داند عالم اگر نکو اهل بود		کان علم که بی عمل بود سهل بود		علمی که عمل طلب کند از عالم		گر زان که عمل نمی‌کند جهل بود
وجدان تو با وجود چندان نبود		وین غنچهٔ وجدان تو خندان نبود		آن نقش خیالی که تو بینی در خواب		جز خواب و خیال نقشبندان نبود
آن روز که کار وصل را ساز آید		این مرغ ازین قفس به پرواز آید		از شه چو صفیر ارجعی روح شنید		پرواز کنان به دست شه باز آید
چون یوسف باد در چمن می ‌آید		بوئی ز زلیخا به یمن می‌ آید		یعقوب دلم نعره زنان می‌گوید		فریاد که بوی پیرهن می‌ آید
هر آینه ای که در نظر می‌ آید		آن نور دو چشم ما به ما بنماید		هر چند که آینه  نماید او را		او آینه را به حسن خود آراید
لطفش به کرم شهد و شهودم  بخشید		وز وجود وجود خود وجودم بخشید		هر چیز که او دهد همه خیر بود		خیری به تمام کرد و بودم بخشید
دلدار مرا کشت حیاتم بخشید		وز زحمت این جهان نجاتم بخشید		خرمای خبیصی چو ز دستم بربود		اما به عوض شاخ نباتم بخشید
نقشی و خیالیست که عالم خوانند		معنی سخن محققان می دانند		این طرفه که در حقیقت این نقش خیال		حقّند ولی خیال را می دانند
توحید عوام عاقلان می دانند		توحید خواص عارفان می دانند		توحید و موحد موحد دریاب		خوش توحیدی موحدان می دانند
رندان ز وجود وز عدم دم نزنند		از ملک حدوث وز قدم دم نزنند		باشند مدام همدم جام شراب		می می نوشند دم به دم دم نزنند
آبست که در شیشه شرابش خوانند		با گل چو قرین شود گلابش خوانند		از قید و گل و مُل چو مجرد گردد		اهل بصر و بصیرت آبش خوانند
درد دل خسته دردمندان دانند		نه خوش نفسان خیره خندان دانند		از سرّ قلندری تو گر محرومی		سریست در آن سینه که مستان دانند
در پای تو سروران سر انداخته اند		وز عشق تو خانمان بر انداخته اند		رندانه به عشق چشم سرمست خوشست		خود را به خرابات در انداخته اند
از آتش عشق شمعی افروخته اند		پروانهٔ جان عاشقان سوخته اند		در مجمر سینه عود دل می سوزد		آتشبازی به عاشق آموخته اند
یک عالم از آب و گل بپرداخته اند		خود را به میان آن در انداخته اند		خود می گویند و باز خود می شنوند		از ما و شما بهانه بر ساخته اند
ملک و ملکوت با هم آمیخته اند		نقد جبروت بر سرش ریخته اند		کردند طلسمی به جمال و به کمال		آنگه به در گنج خود آویخته اند
خاک در میخانه مگر بیخته اند		کاین گرد و غبار را بر انگیخته اند		یا ماه رخان خطهٔ ماهانند		کز زلف عبیر در جهان ریخته اند
هر باده که از حضرت الله دهند		بی منت ساقی به سحرگاه دهند		خواهی که کمال معرفت دریابی		از خود بگذر تا به خودت راه دهند
رند آن باشد که میل هستی نکند		وز خویش گذشته خودپرستی نکند		در کوی خرابات مغان رندانه		می نوش کند مدام و مستی نکند
بی اسم کسی درک مسما نکند		نام ار نبود تمیز اشیا نکند		عقل ار چه مصفی و مزکی باشد		ادراک اله جز به اسما نکند
گر علم به تعلیم الهی یابند		گنجینه و گنج پادشاهی یابند		طالب علما علم چنین گر خوانند		انعام خدا لایتناهی یابند
درویش و گدا مرتبهٔ جان چه کند		می می نوشد مدام او نان چه کند		یاری که محب حضرت جانان است		ای یار عزیز من بگو جان چه کند
یاری که مدام این سخن را خواند		معنی کلام عارفان را داند		آئینه اگر چه می نماید تمثال		در ذات نماینده اثر نتواند
در عشق تو شادی و غمم هیچ نماند		با وصل تو سود و ماتمم هیچ نماند		یک نور تجلی تو ام کرد چنان		کز نیک و بد و بیش و کمم هیچ نماند
هر دل که به ذوق سرمدی خواهد بود		در دایرهٔ محمدی خواهد بود		آن یار که مذهب حسینی دارد		او طالب سرّ احمدی خواهد بود
فقری که از او غنای مطلق آید		گر زان که طلب کنی به جان می شاید		من فقر همی جویم و آن خواجه غنا		از خواجهٔ ما فقر و غنا می آید
آب است که جان ما از او می یابد		وز دیدن او نور بسی افزاید		هر سو که روان شود حیاتی بخشد		هر نقش که او را بدهی برباید
تا با تو توئی بود دوئی خواهد بود		ای یار دوئی هم ز توئی خواهد بود		چون تو ز توئی وز دوئی وارستی		در ملک یکی کجا دوئی خواهد بود
تا قدرت حق دری به عیسی بگشود		وان ذات مطهرش به مریم بنمود		بگذشته هزار و هفتصد و چهل به تمام		شاید که بسی سال دگر خواهد بود
این لطف نگر که حق به موسی بنمود		در صورت نار نور معنی بنمود		آئینهٔ اعیان چو وجود از وی یافت		هر حسن که بود آن تجلی بنمود
انسان خوشی محققی پیش آید		صد دل به دمی ز دلبران برباید		آن نور دو چشم نعمت الله بود		حق بیند و حق به مردمان بنماید
هستی یکیست آنکه هستی شاید		این هستی تو به هیچ کاری ناید		رو نیست شو از هستی خود همچون ما		کز هستی تو هیچ دری نگشاید
عینی به ظهور عین ها بنماید		در هر عینی عین به ما بنماید		در جام جهان نما نماید به کمال		در وی نظری کن که تو را بنماید
بلبل مست است و بوی گل می بوید		دل داده به ما و دلبرش می جوید		این قول خوشی که تو ز سید شنوی		بشنو بشنو که او ز او می گوید
بلبل سخن از زبان گل می گوید		مستست و حدیث گل و مل می گوید		دریاب رموز نعمت الله ولی		جزویست ولی سخن ز کل می گوید
چون یوسف باد در چمن می آید		بوئی ز زلیخا سوی من می آید		یعقوب دلم نعره زنان می گوید		فریاد که بوی پیرهن می آید
آن روز که کار وصل را ساز آید		وین مرغ ازین قفس به پرواز آید		از شه چو صفیر ارجعی گوش کند		پرواز کند به دست شه باز آید
بی او ما را ظهور یارا نبود		بی آئینه تمثال هویدا نبود		پیوسته چو صورت و تجلی به همند		بی بودن ما ظهور او را نبود
بلبل و گل رونق بستان نبود		بی جام شراب ذوق مستان نبود		گر نائی و نی به هم بسازند دمی		آواز نی و رقص حریفان نبود
ممکن به خودیش بود و جودی نبود		گنجی که ز حق بود به پنهان نبود		گر زان که نه او گوش و زبانی بخشد		از خود ما را گفت و شنودی نبود
عینی که ظهور کرد اعیان نبود		گنجی که ز حق بود به پنهان نبود		جانانه در آئینهٔ جان کرد نظر		از ساده دلی آینه جانان نبود
تقوی که در او اسم الهی نبود		یا مقتبس خبر از شاهی نبود		تقوی چنان از خللی خالی نیست		شاید که کسی به آن مباهی نبود
آن یار فقیر این و آنش نبود		سرمایهٔ سود و هم زیانش نبود		در کتم عدم مست و خراب افتاده		او را خبر از نام و نشانش نبود
بر تخت ولایت آن ولی شاه بود		خورشید محمد و علی ماه بود		نوری که از این هر دو نصیبی دارد		میدان به یقین که نعمت الله بود
کفر چو منی گزاف و آسان نبود		محکمتر از ایمان من ایمان نبود		در دهر چو من یکی و آن هم کافر		پس در همه دهر یک مسلمان نبود
بر تخت ولایت آن ولی شاه بود		باطن شمس است و ظاهرا ماه بود		نوری که از این هر دو نصیبی دارد		روشن بنگر که نعمت الله بود
در بحر محیط هر که او غرق بود		فارغ ز وجود غرب و وز شرق بود		آن کس که نشسته بر لب دریائی		با غرقهٔ بحر ما بسی فرق بودم
با حکمت ما نصیر طوسی چه بود		با خرقهٔ ما کتان روسی چه بود		گوئی که به عقل می توان رفت این راه		با دین محمدی مجوسی چه بود
رندی که ز هر دو کون یکتا گردد		در کتم عدم واله و شیدا گردد		سر در قدم ساقی سرمست نهد		بی زحمت پا به گرد دنیا گردد
یاری که چو ما لطف الهی دارد		در هر دو جهان هرچه تو خواهی دارد		هر چند گدای حضرت سلطان است		از دولت عشق پادشاهی دارد
دل میل به صحبت نگاری دارد		با ساقی و مستی سر و کاری دارد		چون بلبل مست در چمن می گردد		گویا که هوای گلعذاری دارد
بر خاک درش هر که مقامی دارد		در هر دو جهان جاه تمامی دارد		یاری که بود به عشق او بدنامی		بدنام مگو که نیک نامی دارد
محبوب جمال خود به آدم بخشید		سرّ حرمش به یار محرم بخشید		هر نقد که در خزانهٔ عالم بود		سلطان به کرم به جود عالم بخشید
بودش به کمال خویش بودم بخشید		لطفش به کرم شهد شهودم بخشید		او طالب من که ظاهرش گردانم		من طالب او که تا وجودم بخشید
در هر آنی مرا عطائی بخشید		شاهی جهان بهر گدائی بخشید		گنجی که نهایتش خدا می داند		سلطان به کرم به بینوائی بخشید
یک نقطه به ذات خود هویدا گردید		زان نقطه به دم دو نقطه پیدا گردید		زین هر سه یکی الف هویدا آمد		وین طرفه که در دو کون یکتا گردید
هر آینهٔ که در نظر می گذرد		تمثال جمال او نظر می نگرد		تمثال خیالیست و لیکن ذاتش		در آینه تمثال به ما می نگرد
صد جان به فدای دلبران خواهم کرد		هر چیز که گفته دلبر آن خواهم کرد		عارف گوید که می به رندان می بخش		فرمان برم و من آنچنان خواهم کرد
در مجلس ما که ترک می نتوان کرد		با عقل بیان عشق وی نتوان کرد		چون اوست حقیقت وجود همه چیز		ادراک وجود هیچ شی نتوان کرد
ای عقل بو که عشق خلاقی شد		عشق آمد و راه زهد زراقی شد		میخانه چو گرم گشت و رندان کامل		سلطان خرابات به خود ساقی شد
عالم همه پر ز نور سبحانی شد		در سطوت ذات او همه فانی شد		یاری که عنایت الهی دریافت		در هر دو جهان عالم ربانی شد
از جود وجود عشق لا شی ، شی شد		وز آب حیات جمله جانها حی شد		گویند وفات یافت سید حاشا		باقی به بقای اوست فانی کی شد
تا داروی دردم سبب درمان شد		پستیم بلندی شد و کفر ایمان شد		جان و دل و تن هر سه حجابم بودند		تن دل شد و دل جان شد و جان جانان شد
گر قطره نماند آب باقی باشد		ور کوزه شکست بحر ساقی باشد		عطار به صورت از خراسان گر رفت		آمد عوضش شیخ عراقی باشد
ای دل بر او به پای جان باید شد		در خلوت او ز خود نهان باید شد		در بحر محیط حال دل باید بود		آسوده ز قال این و آن باید شد
در ملک اگر شاه عراقی باشد		شک نیست که مال شاه باقی باشد		گر می خواهی که رندکان جمع شوند		باید که یکی همیشه ساقی باشد
دانستن علم دین شریعت باشد		چون در عمل آوری طریقت باشد		گر علم و عمل جمع کنی با اخلاص		از بهر رضای حق حقیقت باشد
سازنده اگرچه ساز نیکو سازد		اما بی ساز ساز چون بنوازد		من آینه ام که می نمایم او را		او خالق من که او مرا می سازد
بگذر ز تجمل و تکبر بگذار		رو کهنه بپوش و با قناعت به سر آر		جایی که بود تجمل ذاتی او		زین نوع تجمل به چه کار آید یار
میخانه ذوق در گشادیم دگر		لب بر لب جام می نهادیم دگر		در کوی خرابات مغان رندانه		سرمست به خاک ره فتادیم دگر
ما توبه به جام می شکستیم دگر		با ساقی خویش عهد بستیم دگر		رندانه حریف نعمت الله خودیم		در کوی خرابات نشستیم دگر
عمری به خیال تو گذاریم دگر		جان را به هوای تو سپاریم دگر		باز آ که به جان و دل همه مشتاقیم		بی تو نفسی صبر نداریم دگر
توحید دگر باشد و الحاد دگر		خود بنده دگر باشد و آزاد دگر		ار شکّر شیرین سخنی می گویم		خسرو دگری باشد و فرهاد دگر
توحید دگر باشد و الحاد دگر		خود بنده دگر باشد و آزاد دگر		تو عمر به باد می دهی ای ملحد		دریاب و مده عمر تو بر باد دگر
برخیز خوش و از سر عالم بگذر		وین جام به جم گذار وز جم بگذر		نتوان ز قدر گریخت اما ز قضا		بگریز ولی به حضرت سرّ قدر
فرزند عزیز قرةالعین پدر		بی ما به هوای خود برد عمر به سر		مشغول به دیگران و ما را مشغول		نه میل پدر دارد و نه مهر پسر
ای یار بیار جام و کامی بردار		کامی ز لب جام مدامی بردار		کامل بنشین و عاشقانه برخیز		در راه در آی چُست کامی بردار
مجنون و پریشان تو ام دستم گیر		خود می دانی آن تو ام دستم گیر		هر بی سر و پای دستگیری دارد		من بی سر و سامان تو ام دستم گیر
ننشین بنشین وز همه عالم برخیز		عالم چه بود ز بود عالم برخیز		در کتم عدم بیا و با ما بنشین		از بود وجود خویشتن هم برخیز
حکمی از او محال باشد پرهیز		فرموده و امر کرده از وی مگریز		آن کو به میان امر حکمش عاجز		درماند و دلفکار ، کجدار و مریز
با ریش سفید میر رعناست هنوز		و اندر طلب دلبر زیباست هنوز		با ریش سفید و چشمهای سیهش		اندر سر او مایهٔ سوداست هنوز
ممکن ز وجود هستی ای دارد و بس		نقشی ز خیال خویش می آرد و بس		بلبل ز گلشن نسیم بوئی یابد		یعنی رخ خود به خار می خارد و بس
ما عاشق و رندیم ز طامات مپرس		از ما به جز از حال خرابات مپرس		از زاهد هشیار کرامات طلب		مستیم ز ما کشف و کرامات مپرس
خوش علم شریفی است نکو می ‌جویش		این علم وی است رو از او می‌ جویش		آن زلف نگار ما به دست آر چنان		سودازدگان مو به مو می ‌جویش
رندانه بیا جام می صاف بنوش		ور درد بود نوش کن از غیر بپوش		می نوش تو چندان که شوی مست و خراب		در کوی مغانت بکشند دوش به دوش
بردار نقاب و می نگر آن رویش		دانی که نقاب چیست یعنی مویش		موئی ز  سر زلف نگارم به کف آر		آنگه بنشین و خوش خوشی می بویش
کو دل که بداند نفسی اسرارش		کو گوش که بشنود ز من گفتارش		معشوق جمال می نماید شب و روز		کو دیده که تا برخورد از دیدارش
مخلوق خدا همه نکو می دارش		تعظیم همه برای او می دارش		هر آینه ای که در نظر می آری		آن آینه را تو روبرو می دارش
این جام و شراب جسم و جان دریابش		آن غیب و شهادت جان دریابش		در هر چه نظر کنی نکو می بینش		در صورت و معنی این و آن دریابش
گفتم که دلم گفت که ویران کنمش		گفتم عقلم گفت که دیوان کنمش		گفتم جانم گفت که در حضرت من		جانی چه بود تا سخن از جان کنمش
مجموع حروف یک الف می خوانش		با اصل الف به نقطه ای می دانش		نی نی چو یکی نقطه بود اصل الف		یک نقطه بگو معانی قرآنش
ترسان ترسان همی روم بر اثرش		پرسان پرسان ز خلق عالم خبرش		آسان آسان اگر بیابم وصلش		بوسان بوسان لب من و خاک درش
گر معنی تنزیل بداند حافظ		تنزیل به عشق دل بخواند حافظ		او کرد نزول ما ترقی کردیم		تحقیق کجا چنین تواند حافظ
معشوق یکی عشق یکی عاشق یک		این هر دو یکی و در یکی نبود شک		یک ذات و صفات صد هزارش می دان		یک صد باشد به اعتباری صد یک
مفعول یکی فعل یکی فاعل یک		ما راست یقین اگر تو را باشد شک		بردار حجات تا نمائی به حجاب		دریاب نصیحتی که گفتم نیکک
در جام جهان نما نظر کن به جمال		تا نقش خیال او نماید به کمال		هر آینه ای که در نظر می آری		تمثال جمالش بنماید تمثال
از دولت عشق عقل گشته پامال		مستقبل و ماضیم همه آمده حال		نه دی و نه فردا و نه صبح است و نه شام		ایمن شده عمرم ز مه و هفته و سال
بنشین به در خلوت دل ای کامل		مگذار که غیر او درآید در دل		زیرا که اگر غیر در آید به وثاق		آسان تو ، دشوار شود حل مشکل
در ملک یگانگی دوئی را چه محل		با حضرت او من و توئی را چه محل		آنجا که کلام شاه ترکستانست		هندو و حدیث هندوئی را چه محل
تا با غم عشق او هم آواز شدم		صد بار زیاده بر عدم باز شدم		ز آن راه عدم نیز بسی پیمودم		رازی بودم کنون همه راز شدم
در کوی خرابات بسی کوشیدیم		تا جمله شراب میکده نوشیدیم		تا رهبر رندان جهانی باشیم		رندانه قبای عاشقی پوشیدیم
رفتم به خرابات و خراب افتادم		توبه بشکستم به شراب افتادم		راهی بردم به چشمهٔ آب حیات		تشنه به دم روان در آب افتادم
جان و دل خود فدای جانان کردم		گفتم که مگر محرم جانان گردم		اما دیدم که گرچه گردم خاکش		هرگز نبرد باد به گردش گردم
در کوی مغان مست و خراب افتادم		توبه بشکسته در شراب افتادم		سر بر در میخانه نهادم چه دگر		رندانه به ذوق در شراب افتادم
در کوی خرابات خراب افتادیم		رندانه به ذوق در شراب افتادیم		در بحر محیط کشت ای می راندیم		کشتی بشکست ما در آب افتادیم
در کنج فنا گنج بقا یافته ایم		در ملک عدم وجود را یافته ایم		خود را به خدا شناختیم ای عارف		آنگاه خدا را به خدا یافته ایم
تا ما نظر از اهل نظر یافته ایم		از سر وجود خود خبر یافته ایم		ما دُر یتیم را به دست آوردیم		دریای محیط پرگهر یافته ایم
ما یافته ایم آنچه ما یافته ایم		گم کردهٔ خود را به خدا یافته ایم		گنجی که نیافت هیچکس در عالم		وایافته ایم نیک وایافته ایم
در مجلس انس همدمی یافته ایم		در پردهٔ عشق محرمی یافته ایم		عالم چه کنم که از دو عالم بهتر		در سینهٔ خویش عالمی یافته ایم
تا خانهٔ دل خلوت او ساخته ام		غیر از نظر خویش برانداخته ام		چون هرچه نظر می کنم او می بینم		بشناخته ام چنان که بشناخته ام
من در ره عشق جان و دل باخته ام		سر بر سر کوی دوست انداخته ام		خود را به خود و خدای خود را به خدا		بشناخته ام چنان که بشناخته ام
تا مرکب عشق درمیان تاخته ام		سر از سر دوش نفس انداخته ام		تا عارف خلوت دل و معروفم		بشناخته ام چنان که بشناخته ام
شهبازم و شاهباز بشناخته ام		در عالم عاشقی سر انداخته ام		گوئی چو شناختی بگویم با تو		بشناخته ام چنان که بشناخته ام
تا تیغ به عشق از نیام آخته ام		پا و سر و دست عقل انداخته ام		بی زحمت آب و گل من این معنی را		بشناخته ام چنان که بشناخته ام
تا آتش عشق او بر افروخته ایم		عود دل خود بر آتشش سوخته ایم		دلسوخته ایم و کار آتشبازی		آموخته ایم و نیک آموخته ایم
شاها نظری کن که فقیران توییم		گر نیک و بدیم هرچه هست آن توییم		فرمان تو را کمر به جان می بندیم		زیرا که همه بندهٔ فرمان توییم
ما سوخته ایم و بارها سوخته ایم		وین خرقهٔ پاره بارها دوخته ایم		هر شعله که ز آتش ز سر شوق جهد		در ما گیرد از آنکه ما سوخته ایم
هم جام جهان نمای عالم مائیم		هم آینهٔ روشن آدم مائیم		گر یک نفسی از دم ما مرده شوی		می دان به یقین کاین دم و آن دم مائیم
آن صورت الطاف الهی مائیم		همجامهٔ جامه دار شاهی مائیم		ما محرم راز حضرت سلطانیم		دانندهٔ اسرار کما هی مائیم
انگشت زنان بر در جانان رفتیم		پیدا بودیم باز پنهان رفتیم		گوئی که برفت نعمت الله ز جهان		رفتیم ولی به نور ایمان رفتیم
ما درویشیم پادشاهی بخشیم		ملکی از ماه تا به ماهی بخشیم		عالم چه بود که در زمان بخشش		مجموع خزائن الهی بخشیم
در کتم عدم قلندر چالاکیم		در ملک وجود مالک افلاکیم		در کوی فنا جام بقا می نوشیم		در مجلس عشق ساقی لولاکیم
او جمع همه همه تفاصیل وئیم		زان لحظه پی جمع و تفاضیل نئیم		در جام مئیم و گاه در جام شراب		اما همه جا حقیقتاً عین مئیم
جوهر آبست و گوهرش دُر یتیم		دریاب بیان ما که سریست عظیم		موج است و حباب نزد ما هر دو یکی		بگذر ز دوئی یکی مسازش به دو نیم
در کتم عدم سریر شاهی داریم		وان مملکت نامتناهی داریم		عالم همه داریم ولیکن چه کنیم		چون گنج معارف الهی داریم
والله به خدا که ما خدا می دانیم		اسرار گدا و پادشا می دانیم		سرپوش فکنده اند بر روی طبق		سریست در این طبق که ما می دانیم
ما محرم راز حضرت سلطانیم		احوال درون و هم برون می دانیم		منشی قضا هرچه نویسد مجمل		بر لوح قدر مفصلش می خوانیم
ما عادت خود بهانه جوئی نکنیم		جز راست روی و نیک خوئی نکنیم		آنها که به جای ما بدی ها کردند		گر دست دهد به جز نکوئی نکنیم
در نهصد و نه من دو قران می بینم		از مهدی و دجال نشان می بینم		دین نوع دگر گردد و اسلام دگر		این سرّ نهان است عیان می بینم
تا صورت او در آینه می بینم		معنی همه هر آینه می بینم		آئینهٔ دل به چشم جان می نگرم		وین طرفه که او در آینه می بینم
ما جمله حروف عالیاتیم مدام		پنهان ز همه به غیب ذاتیم مدام		هر چند کتاب عالمی بنوشتیم		پوشیده ز لوح کایناتیم مدام
ترکیب بدن که چار حرف است مدام		زان چار حروف نعمت‌اللّه شده نام		چون حرف ز یاد نعمت‌اللّه برفت		اللّه ظهور کرد و اللّه و سلام
در عالم عشق منزلی ساخته‌ام		سرمایه و سود جمله درباخته‌ام		من با تو بگویم که چه بشناخته‌ام		بشناخته ام چنان که بشناخته‌ام
روبند به روی همچو مه بسته بتم		در پرده خوشی نشسته پیوسته بتم		این بت شاه است و عالمی بندهٔ او		برخاسته در خدمت و بنشسته بتم
دل در سر زلف دلستانش بستم		وز نرگش چشم پر خمارش مستم		من نیست شدم ز هست خود رستم		از هستی اوست هستیم گر هستم
حمام شدم به گوشه ای بنشستم		با خدمت دلاک بسی پیوستم		دستم بگرفت و بر سر بام نشاند		فی الجمله چه گویم که به مویی رستم
رفتم به خرابات و خراب افتادم		توبه بشکستم به شراب افتادم		راهی بردم به چشمهٔ آب حیات		تشنه بودم روان در آب افتادم
بر خاک درش مست و خراب افتادم		همسایهٔ او در آفتاب افتادم		گفتم که منم که نور او می‌نگرم		کشتی بشکست و من در آب افتادم
با شمع رخش دمی چو دمساز شدم		پروانهٔ مستمند جانباز شدم		آن روز که این قفس بباید پرداخت		چون شهبازی به دست شه باز شدم
در کوی خرابات حضوری دارم		سرمستم و از عشق سروری دارم		با من بنشین که نیک روشن گردی		کز نور خدا تمام نوری دارم
گویی که توکل و رضایی دارم		تسلیم و ریاضت و صفایی دارم		این جمله از آن تو مبارک بادت		من در دو جهان یکی خدایی دارم
هر آینه ای که آید اندر نظرم		تمثال جمال روی او می ‌نگرم		در جام جهان نما نگاهی کردم		مجموع کمال در یکی می‌ شمرم
تا جان دارم به می خوری می‌ کوشم		در کوی مغان مدام می می‌ نوشم		صد صومعه را به نیم حبه نخرم		من دیر مغان به این بها نفروشم
تا جان باشد به می خوری می‌ کوشم		خوش آب حیاتی است روان می ‌نوشم		مویی ز سر زلف بتی یافته ام		زنار کنم به عالمی نفروشم
گفتم چه کنم که می گو چه کنم		گفتم جویم گفت که می جو چه کنم		گفتا می رو چنانکه من می کارم		گفتم آری اگر نَرویم چه کنم
هر گه که دل از خلق جدا می‌ بینم		احوال وجود با نوا می‌ بینم		و آن لحظه که بی خود نفسی بنشینم		عالم همه سر به سر خدا می‌ بینم
در خلوت دل یار نهان می ‌بینم		پیداست به علم او روان می ‌بینم		ازدیدهٔ کور روشنائی مطلب		عینی است عین و من عیان می‌ بینم
گر صوفی صفهٔ صفا را بینم		ور عاشق رند بینوا را بینم		گر خود نگرم وگر شما را بینم		در هر چه نظر کنم خدا را بینم
در ذات همه جلال او می ‌بینم		در حسن همه جمال او می ‌بینم		بینم همه کاینات در عین کمال		این نیز هم از کمال او می‌ بینم
این درد همیشه من دوا می ‌بینم		در قهر و جفا لطف و وفا می بینم		در صحن زمین به زیر نه سقف فلک		در هر چه نظر کنم خدا می‌ بینم
زان باده نخورده ام که هشیار شوم		آن مست نیم که باز بیدار شوم		یک جام تجلّی بلای تو بَسَم		تا از عدم و وجود بیدار شوم
ملک و ملکوت و جسم و جانند به هم		وین سیّد و بنده شه نشانند به هم		جامی ز حباب است و پر از آب حیات		نیکو نظری کن که چو آنند به هم
پای چپ و راست دردمندند به هم		وین هر دو عزیز مستمندند به هم		بنگر که چگونه باشد ای یار عزیز		حال دو شکسته را که بندند به هم
این اسم غنی و اول و آخر هم		محض نسب است ای برادر فافهم		قدوس و سلام غیر نسبی می دان		این قسم تو اسم ذات می دان فاعلم
سمع و بصر و لسان و دست و پایم		چون او باشد به لطف او بر پایم		از جود وجود او وجودی دارم		جاوید به آن وجود او می‌ پایم
تا آتش عشق او برافروخته‌ ایم		عود دل خود بر آتشش سوخته‌ ایم		دل سوخته‌ ایم و کار آتشبازی		آموخته ‌ایم و نیک آموخته‌ ایم
از دُردی درد ما دوا یافته ‌ایم		در کنج فنا گنج بقا یافته ‌ایم		چیزی که جهانیان به جان می ‌طلبند		ما یافته ‌ایم و نیک وایافته‌ ایم
در دور قمر چو ماه پیدا شده ‌ایم		وز نور ظهور نیک بینا شده ‌ایم		ما موج و حباب و قطره بودیم ولی		جمع آمده ایم و جمله دریا شده ‌ایم
گر چه زخمی رسیده است بر پایم		من بی سر و پا به خدمتت می‌ آیم		در راه تو از سر قدمی می‌ سازم		پایی چه بود که تا به پایی آیم
در کوی مغان مست و خراب افتادیم		توبه بشکسته در شراب افتادیم		سر بر در میخانه نهادیم دگر		رندانه به ذوق بی حجاب افتادیم
در کوی خرابات خراب افتادیم		رندانه به ذوق در شراب افتادیم		در بحر محیط کشت ای می ‌راندیم		کشتی بشکست و ما در آب افتادیم
مانندهٔ گرد ، گرد مأوا گردیم		تا خاک در خانهٔ او وا گردیم		چون آب روان روی به دریا داریم		دریا بودیم و باز دریا گردیم
در کتم عدم سریر شاهی داریم		وان مملکت نامتناهی داریم		عالم همه داریم ولیکن چه کنیم		چون گنج معارف الهی داریم
یک جو غم ایام نداریم خوشیم		گر چاشت رسد شام نداریم خوشیم		چون پخته به ما می ‌رسد از عالم غیب		یک جو طمع خام نداریم خوشیم
توحید به توحید نکو می دانیم		خود را به خدا و او به او می ‌دانیم		خود را و تو را به او شناسیم ای عقل		تا ظن نبری که او به تو می ‌دانیم
عمری است که زنده به حیات اویم		پوشیده به تشرف صفات اویم		از روی وجود چون نکو می ‌نگرم		پیشم بنشین که عین ذات اویم
از لوح وجود بخوان تو حافظ قرآن		وز لوح قدر باز بگیرش فرقان		در مکتب عقل و نفس کلیه را		هم مجمل و هم مفصل از هر دو بخوان
مائیم ز خود وجود پرداختگان		و آتش به وجود خود در انداختگان		پیش رخ چون شمع تو شبهای دراز		پروانه صفت وجود خود باختگان
ای خواجه به جامهٔ کسان ناز مکن		بی حسن و کرشمه ناز آغاز مکن		چون نیست ترا قماش بزازی هیچ		اندر سر بازار دکان باز مکن
در هر نفسی کسب کمالی می کن		بر لوح دلت نقش خیالی می کن		بر چشمهٔ چشم ما نظر می‌ فرما		اما طلب آب زلالی می کن
گفتم شاهم گفت که از دولت من		گفتم ماهم گفت که از طلعت من		گفتم خواهم که پادشاهی گردم		گفتا گردی ولیکن از خدمت من
دل مغز حقیقت است تن پوست ببین		در کسوت روح صورت دوست ببین		هر ذره که او نشان هستی دارد		یا سایهٔ نور اوست یا اوست ببین
در سایهٔ او تو آفتابش می ‌بین		تمثال جمال او در آبش می‌ بین		جز نقش خیال او نبینی در خواب		گر می خواهی برو به خوابش می ‌بین
جانا لب زیرین تو به یا زبرین		نیمی عسلین آمد و نیمی شکرین		من فرق میان این و آن تنوانم		صد رحمت ایزدی بر آن باد و بر این
آن شاه که او قسیم نار است و جنان		در ملک و ملک صاحب سیف است و سنان		ملک دو جهان مسخر اوست بلی		آن را به سنان گرفت و این را به سنان
بواب از آن نشانده اند بر در او		تا وا گردد هر که ندارد سر او		صد جان به جوی است نزد جانانهٔ ما		جانی چه بود که باشد آن در خور او
وقتی که نباشد این خیال من و تو		او باشد و او باشد و او باشد و او		این است بیان لی مع اللّه بر ما		گر عارف کاملی بدانش نیکو
در ساغر ما به جز می ناب نبو		با عاشق مست عقل مخمور که بو		گویی ز فلان چشمه روان آب خوش است		با بحر محیط قطرهٔ آب چه بو
ای مظهر ذات را صفات آمده تو		بل عین صفات را چو ذات آمده تو		بی ذات و صفات کاینات است عدم		ای ذات و صفات کاینات آمده تو
در بحر در آ درّ یتیم از ما جو		آن درّ یتیم از چنین دریا جو		اسمای اله گنج بی ‌پایان است		گنج ار طلبی از همهٔ اشیا جو
در بحر در آ و عین ما از ما جو		آن درّ یتیم را در این دریا جو		گویی که کجا مراد خود خواهم یافت		جا را بگذار و جای آن بی جا جو
گر شه خواهی محرم آن شاه بجو		در راه در آ و یار همراه بجو		گر بنده و سیّدی به هم می‌ طلبی		برخیز و بیا و نعمت‌اللّه بجو
اسم و صفت و مظاهر و مظهر کو		خود نام و نشان و باطن و ظاهر کو		معشوقه و عشق و عاشق آنجا نبود		منظور کجا نظر کجا ناظر کو
شبخیز که راز او نگوید با او		شب خیزی او سهل بود ای نیکو		بر خیز به شب راز بگو و بشنو		مقصود ز شبخیزی ما را می گو
بگذر ز حدوث و قدم هیچ مگو		بگذار وجود وز عدم هیچ مگو		از جام جهان نما می عشق بنوش		با ما ز شراب جام جم هیچ مگو
یا رب دانی که من بگاه و بیگاه		جز در تو نکردم ز چپ و راست نگاه		حسن تو چو ماه و شاهدان چون آبند		در آب نظر می کنم و بینم ماه
یارم ز سر ناز نقابی بسته		بگشوده و زلف و خوش حجابی بسته		در دیدهٔ ما خیال روی خوبش		نقشی است که بر عارض آبی بسته
در کتم عدم عقل خیالی بسته		در پردهٔ آن خیال خوش بنشسته		وهم آمده و مزاحم عقل شده		کوری و کری به همدگر پیوسته
رند است کسی که از خودی وارسته		پیوسته یگانه با یکی پیوسته		برخاسته از هر دو جهان رندانه		در کوی خرابات مغان بنشسته
ای در طلب گره گشایی مرده		در وصل فتاده وز جدایی مرده		ای بر لب بحر تشنه در خواب شده		ای بر سر گنج وز گدایی مرده
ای هست همه ز هست تو هست شده		وی هر دو جهان از می تو مست شده		یاری که ز دست تست آن دستان یافت		زان دست هزار بار از دست شده
ساقی می خمخانه به ما پیموده		در هر جامی می دگر بنموده		جاوید اگر شراب بخشد ما را		نوشیم و بپوشیم چنین فرموده
دیدم صنمی جام میی نوشیده		از نقش خیال جامه ای پوشیده		گفتم ز کجا شراب نوشی گفتا		از خم میی که خود به خود جوشیده
موجود به واجب الوجودیم همه		هستیم ولی هیچ نبودیم همه		از جود وجود عشق موجود شدیم		بی جود وجود بی وجودیم همه
در هر دو جهان غیر یکی باشد نه		در بودن آن یکی شکی باشد نه		گر زان که یکی در دگری می نگرد		در مذهب عشق نیککی باشد نه
ما را می کهنه باید و دیرینه		از روز ازل تا به ابد سیری نه		خم از عدم و صراحی از جود وجود		او تلخ نه و شور نه و شیرین نه
حرص و حسد و بعض و ریا و کینه		اوصاف بشر طبیعت دیرینه		حقا که به گرد هیچ مردی نرسی		تا پاک نگردت از اینها سینه
مستم ز خرابات ولی از می نه		نقلم همه نقل است و حریفم شی نه		ای عالمیان نشان ولیکن پی نه		عالم همه در من است و من در وی نه
اسرار سعادت نه به عادت زده ‌ای		وز گنج همه روزه زیادت زده‌ ای		این چشم سیه سرخ بر ابرو که تو راست		پیداست که از سر ارادت زده ‌ای
گر معرفت نامتناهی یابی		درعین همه نور الهی یابی		بیرون ز تو نیست خویشتن را بشناس		از خود بطلب هر آن چه خواهی یابی
گر زان که تو الطاف الهی یابی		وین بحر محیط ما کماهی یابی		هر چند گدا و بینوایی ای یار		اندیشه مکن که پادشاهی یابی
یاری دارم یگانهٔ سرمستی		هستی که جز او نیست به عالم هستی		گویند بگیر دست او را در دست		دستش گیرم اگر بیابم دستی
داماد بیاید و کند دامادی		غمها برود به ما رسد آن شادی		گویی که منم بندهٔ سلطان جهان		از ما بطلب تو خط آن آزادی
با آنکه تو اندر پی مقصود خودی		نه واجد غیری و نه موجودی خودی		مقصود تو از طاعت معبود اگر		بهبود خود است پس تو معبود خودی
گفتم که منم گفت حجابی داری		گفتم نه منم گفت خرابی داری		گفتم که وصال تو کجا یابم من		گفتا که برو خیال خوابی داری
اللّه یکی صفات او بسیاری		وز هر صفتی به عاشقی بازاری		یاری که به هر صفت ورا باشد یار		یاری باشد چو سید ما باری
گفتم مستم گفت چنین پنداری		گفتم هشیار گفت تو نه هشیاری		گفتم چه کنم گفت که می گو چه کنم		گفتم تا کی گفت که تا جان داری
تا با خبرم ز تو ندارم خبری		وز مایی و وز منی نمانده اثری		بی خود نگرم به خود خدا می ‌بینم		اینست نظر به چشم ما کن نظری
از فقر به عالم معانی برسی		از ترک به ذوق آن جهان برسی		گر ترک وجود ما سوی اللّه کنی		چون خضر به آب زندگانی برسی
گر زانکه نه در بند هوا و هوسی		با ما نفسی بر آ اگر همنفسی		این یک نفس عزیز را خوار مدار		دریاب که بازماندهٔ یک نفسی
خواهی که درین زمانه اوحد باشی		در حضرت ذوالجلال مفرد باشی		دارم سخنی که عقل گوید احسن		چون نیک توان بود چرا بد باشی
گر عالم سر لی مع اللّه شوی		دانندهٔ راز بنده و شاه شوی		گر صورت و معنی جهان دریابی		واقف ز رموز نعمت اللّه شوی
بی رنگ اگر ز رنگ آگاه شوی		دانندهٔ سرّ صبغة‌اللّه شوی		گر نعمت او بی حد و عد بشناسی		حقا که تو نیز نعمت‌اللّه شوی
گر مست شراب اذکروا اللّه شوی		گویا به دم انطقنا اللّه شوی		وز نعمت حق را تو به حق بشناسی		حقا که تو نیز نعمت اللّه شوی
هم تازه گلی هم شکری هم نمکی		بر برگ گل سرخ چکیده نمکی		خوبان جهان به جملگی چون نمکند		شیرین نبود نمک تو شیرین نمکی
گفتم به لبانت که سراسر نمکی		گفتا تو چه دانی لب من تا نمکی		گفتم که درین مدینه هستی تو رسول		گفتا که محمدم ولیکن نه مکی
زنهار دلا مکوش جز بر نیکی		زیرا که زیان نکرد کس در نیکی		گر زان که کسی به جای تو نیک نکرد		تو نیکی کن به جای او  گر نیکی
گر زان که به ذوق علم ما را دانی		خود را بشناسی و خدا را دانی		گر دُردی درد دل چو ما نوش کنی		آن دُردی درد دل دوا را دانی
ای آنکه طلبکار جهان جانی		جانی و دلی و بلکه خود جانانی		مطلوب توئی طلب توئی طالب تو		دریاب که بی تو هر چه جویی آنی
وقتی که توکلت فراموش کنی		با دلبر من دست در آغوش کنی		ور زان که سبو کشی و منت داری		جامی ز می توکلم نوش کنی
بردار ز پیش پردهٔ خود بینی		زین سان که تویی اگر کنی خود بینی		ابلیس سزای خود ز خود بینی دید		تو نیز مکن و گر کنی خود بینی
تا جامع اسرار الهی نشوی		شایستهٔ تخت پادشاهی نشوی		تا غرقهٔ دریا نشوی همچون ما		دانندهٔ حال ما کماهی نشوی
بی آینه تمثال نماید هی هی		بی مهر به شب ماه بر آید هی هی		سوزد سبحات وجه او دیدهٔ ما		گر پردهٔ وجه برگشاید هی هی
با عقل حدیث عشق گویی هی هی		در کتم عدم وجود جویی هی هی		جامی و شراب و عاشق و معشوقی		یک دم به خود آ که خود تو اویی هی هی
در کتم عدم وجود جویی هی هی		با ما سخنی ز ذات گویی هی هی		موجی و حباب نزد ما هر دو یکی است		بر آب نشسته آب جویی هی هی
با عقل حدیث عشق گوئی هی هی		در کتم عدم وجود جوئی هی هی		جامی و شراب و عاشق و معشوقی		یکتا به خود آ که خود تو اوئی هی هی
در عالم حسن بر همه شاه تویی		خوبان همه چون ستاره و ماه تویی		ای نور دو چشم و ای خلیل‌اللّه من		سجاده نشین نعمت‌اللّه تویی
از بهر خدا اگر خدا می ‌جویی		می دان که خدا را به هوا می ‌جویی		او را بطلب تا که بیابی او را		غیرش چه کنی غیر چرا می ‌جویی
سر محبوب را مکن پیدا		گرچه پیداست در همه اشیا		راز حق را بپوش از همه خلق		این نصیحت قبول کن از ما
در ازل زنده کرد او دل ما		دیده زنده دلی ما آنجا		تا ابد زندهایم چون ز ازل		زندگی یافتیم ما ز خدا
از صفات خود اگر یابی فنا		حضرت باقی تو را بخشد بقا		جز صفات او نیابی در نظر		گر ببینی نور چشم ما به ما
به نور غیب روشن شد دل ما		منور شد به نورش منزل ما		تجلی کرد بر ما حضرت او		چه خوش لطفی که آمد حاصل ما
هر نفس آئینه ای از غیب بنماید به ما		گر نظر داری ببین آئینهٔ گیتی نما		این چنین علم شریفی می کنم تعلیم تو		ذوق اگر داری قدم نه سوی درویشان بیا
نور خورشید می دهد ما را		درد جاوید می دهد ما را		هر بلائی که او به ما بخشید		ملک جمشید می دهد ما را
قلعهٔ دل خوشتر است از قلعهٔ این شهریار		همت ما این چنین فرمان دهد بر پادشاه		قلعهٔ دل گر بگیری جاودان ایمن شوی		لشکر همت بیاید تا بگیرد شهر شاه
دعانی من الکرمان ثم دعانیا		فان هواها مولع بهوا نیا		ولا تذکرونی ماِ ماهان نه		بماهان بی فی الجسم ماکان هانیا
در ازل زنده کرد او دل ما		دید زنده دلی ما آنجا		تا ابد زنده ایم چون ازل		زندگی یافتیم ما به خدا
نور خورشید می دهد ما را		درد جاوید می‌دهد ما را		هر بلائی که او به ما بخشید		ملک جمشید می‌ دهد ما را
از صفات خود اگر یابی فنا		حضرت باقی تو را بخشد بقا		جز صفات او نیابی در نظر		گر ببینی نور چشم ما به ما
به نور غیب روشن شد دل ما		منوّر شد به نورش منزل ما		تجلّی کرد بر ما حضرت او		چه خوش لطفی که آمد حاصل ما
هر نفس آئینه ای از غیب بنماید به ما		گر نظر داری ببین آئینهٔ گیتی نما		این چنین علم شریفی می کنم تعلیم تو		ذوق اگر خواهی قدم نه سوی درویشان ما
قلعهٔ دل خوشتر است از قلعهٔ این شهر ما		لشکر همت بباید تا بگیرد ملک ها		قلعهٔ دل گر بگیری جاودان ایمن شوی		همت ما اینچنین فرمان دهد بر پادشا
الهی انت غفار الخطایا		غفور الذنب ستار الخفایا		کسانی کز درت برتافتند رو		کدامین در طلب کردند آیا
سرّ محبوب خود مکن پیدا		گر چه پیداست در همه اشیا		راز حق را بپوش از همه خلق		این نصیحت قبول کن از ما
دعانی من الکرمان ثم دعانیا		فان هواها مولع بهوانیا		ولا تذکرنی ما ماهان انه		بماهان بی فی الجسم ما کان هانیا
همه مستهلکند موج و حباب		نظری کن به چشم ما در آب		عین آبیم و آب می جوئیم		عین ما را به عین ما دریاب
ضاد و نقطه به همدگر دریاب		معنی ضاد ای پسر دریاب		معنی نازکش به این کردیم		گر تو دریافتی دگر دریاب
درّهٔ بیضا ز بحر ما طلب		آنچنان گوهر ازین دریا طلب		عین ما جویی به عین ما بجو		طالب و مطلوب را از ما طلب
این بهشت از آشنای او طلب		جنّت المأوا برای او طلب		زاهدانه گر همی جوئی بهشت		بشنو از بهر رضای او طلب
دردمندانه طبیبی می ‌طلب		زان شفاخانه نصیبی می‌ طلب		دُرد دردش نوش می کن همچو ما		خوش دوایی از حبیبی می‌ طلب
هر بلائی که باشد از محبوب		آن بلا خود مرا بود مطلوب		در بلا صبر  کن که تا باشی		مبتلای بلاش چون ایوب
دردمندانه طبیبی می طلب		زان شفاخانه نصیبی می طلب		دُرد دردش نوش می کن همچو ما		خوش دوائی از طبیبی می طلب
درهٔ بیضا ز بحر ما طلب		آن چنان گوهر از این دریا طلب		عین ما جوئی به عین ما بجو		طالب و مطلوب را از ما طلب
این بهشت از آشنای او طلب		جنت المأوا برای او طلب		زاهدانه گر همی جوئی بهشت		بشنو و بهر رضای او طلب
همه مستهلکند موج و حباب		نظری کن به چشم ما دریاب		عین آبیم و آب می جوئیم		عین ما را به عین ما دریاب
انسان کامل است که مجلای ذات اوست		مجموعه ای که جامع ذات و صفات اوست		او چشمهٔ حیات و همه زنده اند از او		او حی جاودان به بقای حیات اوست
دل تو خلوت محبت اوست		جانت آئینه دار طلعت اوست		آینه پاک دار و دل خالی		که نظرگاه خاص حضرت اوست
دل آینه دار حضرت اوست		دل بندهٔ خاص خدمت اوست		دل مظهر حضرت الهی است		دل منزل نزل نعمت اوست
زبان دل و جان به فرمان اوست		به اسمای ذاتی ثناخوان اوست		چو تعظیم مطلق به جا آوری		مقید در آن ضمن هم آن اوست
بر همه صورتی مصور اوست		بر همه نورها منور اوست		بندهٔ حضرت خداوند است		پادشاه تمام کشور اوست
در حقیقت فاعل افعال اوست		جمله افعال از آن وجهی نکوست		لطف او بر این و آن هادی بود		هست ما را بس امید از لطف دوست
جام می از بهر می داریم دوست		این و آن از عشق وی داریم دوست		دوست را در آینه بینیم ما		آینه بی دوست کی داریم دوست
همه عالم جمال حضرت اوست		او جمیل و جمال دارد دوست		هم محب خود است و هم محبوب		عشق و معشوق و عاشق نیکوست
هر چیز که آن متاع دنیاست		بیگانه ز ماست بشنو این راست		گر گندم دهر کاه گردد		بر ما بجوی چو یار با ماست
جام و می را گر دو می گوئی رواست		ور یکی خوانی بخوان کان قول ماست		از حباب و موج و دریا آب جو		غیر آبی در نظر دیگر که است
یوسف گل پیرهن برهان ماست		این چنین خوش گلستانی آن ماست		لاجرم هر بلبلی کامد بباغ		او همی نالد که او جانان ماست
با محیط عشق او دریا بر ما شبنمی است		چشمهٔ آبی چه باشد هفت دریا شبنمست		عارف دریادلی گر دم ز دریا می زند		هفت دریای خوشی اما بر ما شبنمست
نقش عالم جز خیال یار نیست		جز خیال عشق خود اظهار نیست		گر یکی بینی و گر خود صد هزار		در حقیقت جز یکی اسمار نیست
عشق را جز عقل لایق هست و نیست		غیر او معشوق عاشق هست و نیست		عقل اگر گوید که غیر عشق هست		نزد ما این قول صادق هست و نیست
به قدر حوصله ای جام می دهد ساقی		اگر چه بادهٔ خمخانه را نهایت نیست		بیا که مجلس عشقست و عاشقان سرمست		چنین مقام خوشی در همه ولایت نیست
همه عالم تن است و او جان است		شاه تبریز و میر او جان است		جام گیتی نماش می خوانند		به حقیقت بدان که او آنست
جنت نفس دوزخ جان است		ترک دوزخ بگو بهشت آنست		آبش آتش نماید ، آتش آب		دوزخش در بهشت پنهان است
این ظلمت و نور ، جسم و جانست		این هر دو حجاب عارفان است		گر کشف شود عطای اینها		ما را به خدا یقین همان است
اگر چنانچه بزرگی به شکل انسان است		شتر میان بزرگان هم از بزرگانست		در این مقام بزرگی به قدر قیمت نیست		قبول حضرت حق هر که شد بزرگ آن است
دلیل ما به خدا حضرت خداوند است		مراد ما همه از خدمت خداوند است		به هر چه مینگرم عین نعمت الله است		ببین که نعمت ما نعمت خداوند است
از تجلی ذوق اگر داری خوشست		این چنین ذوق ار به دست آری خوشست		ذوق یاران از تجلی خوش بود		حال سرمستان به میخواری خوشست
خانقاه نعمت الله را صفائی دیگر است		خوش سر آبی و خوش بستانسرائی دیگرست		از سر اخلاص نان بی ریای او بخور		زان که خوان نعمت او را نوائی دیگرست
حکم عدل نام آن شاه است		باطناً شمس و ظاهراً ماه است		رند مست است زاهد هشیار		بندهٔ بندگان درگاه است
دل تو بارگاه الله است		خلوت خاص نعمت الله است		دل مرنجان و دل به دست آور		گر دلت زین حکایت آگاه است
بدان که حضرت اعلی نمی توان دانست		ز ذات او به جز اسما نمی توان دانست		هر آنکه ممکن دانستن است دانستیم		ولی حقیقت او را نمی توان دانست
عین ما این سخن چو با ما گفت		قطره را جمع کرد و دریا گفت		سخن از عقل ما نمی گوئیم		سخن از عقل پورسینا گفت
اعیان که نمودند به وجهی چه توان گفت		موجود ز جودند به وجهی چه توان گفت		غیرند از آن وجه که غیرند نباشد		گر عین وجودند به وجهی چه توان گفت
هست الله اسم اعظم ذات		مع خلع نظر ز هر آیات		باز باشد چو اعتبار نماند		اسم او ذات با جمیع صفات
ذات احدیت است این ذات		بی اسم و صفت کجاست آیات		گفتم او را به شرط لاشئی		یعنی مطلق از این حکایات
گفتم که عبارتی ز وحدت		گویم به طریق استعارت		چون آتش عشق او برافروخت		هم عقل بسوخت هم عبارت
هست اللّه اسم حضرت ذات		مع قطع نظر ز هر آیات		باز باشد به اعتبار دگر		اسم آن ذات با جمیع صفات
ذات احدیت است این ذات		بی اسم و صفت کجاست آیات		گفتم او را به شرط لا شیی		یعنی مطلق ازین حکایات
گفتم که عبارتی ز وحدت		گویم به طریق استعارت		چون آتش عشق او برافروخت		هم عقل بسوخت و هم عبارت
خانقاه نعمت‌اللّه را صفائی دیگر است		خوش سر آبی و خوش بستان سرابی دیگر است		از سر اخلاص نان بی ریای او بخور		زان که خوان نعمت‌اللّه را نوائی دیگر است
از تجلی ذوق اگر داری خوش است		این چنین ذوق ار به دست آری خوش است		ذوق یاران از تجلّی خوش بود		حال سرمستان به میخواری خوش است
یوسف گل پیرهن سلطان ماست		این چنین خوش گلستانی آن ماست		لاجرم هر بلبلی کآید به باغ		او همی نالد که او جانان ماست
با محیط عشق او دریا بر ما شبنم است		چشمهٔ آبی چه باشد هفت دریا شبنم است		عارفی دریادلی کو دم ز دریا می‌زند		هست دریای خوشی اما از آنجا شبنم است
جام و می را گرد و می‌گوئی رواست		ور یکی خوانی بخوان کان قول ماست		از حباب و موج و دریا آب جو		غیر آبی در نظر دیگر کجاست
دل تو بارگاه اللّه است		خلوت خاص نعمت‌اللّه است		دل مرنجان و دل به دست آور		گر دلت زین حکایت آگاه است
هر چیز که آن متاع دنیاست		بیگانه ز ماست بشنو این راست		گر گندم دهر کاه گردد		بر ما بجوی چو یار با ماست
ای آنکه جزو لایتحزی دهان تست		طولی که هیچ عرض ندارد میان تست		کردی به نطق نقطهٔ موهوم را دو نیم		پس مبطل کلام حکیمان بیان تست
ساقی ما به ذوق سرمست است		با حریفان مدام بنشستست		می برد دست از همه عالم		زان که دستان او از آن دست است
جنت نفس دوزخ جان است		ترک دوزخ بگو بهشت آن است		آبش آتش نماید آتش آب		دوزخش در بهشت پنهان است
همه عالم تن است و او جان است		شاه شروان و میر او جان است		جام گیتی نماش می‌ خوانند		به حقیقت بدان که این آن است
بدان که حضرت اعلی نمی ‌توان دانست		ز ذات او به جز اسما نمی‌توان دانست		هر آنچه ممکن دانستن است دانستیم		ولی حقیقت او را نمی ‌توان دانست
این ظلمت و نور جسم و جان است		وین هر دو حجاب عارفان است		گر کشف غلطای اینها		ما را به خدا یقین همان است
نزد ما خلت خلیل این است		بخشش حضرت جمیل این است		حق تعالی خلیل خواند او را		تو خلیلش بگو دلیل این است
دل تو خلوت محبت اوست		جانت آئینه دار طلعت اوست		آینه پاک دار و دل خالی		که نظرگاه خاص حضرت اوست
دل آینه دار حضرت اوست		دل بندهٔ خاص خدمت اوست		دل مظهر حضرت الهی است		دل منزل نزل نعمت اوست
زبان و دل و جان به فرمان اوست		به اسمای ذاتی ثناخوان اوست		چو تعظیم مطلق به جا آوری		مقید در آن ضمن هم آن اوست
به همه صورتی مصور اوست		به همه نورها منور اوست		بندهٔ حضرت خداوند است		پادشاه تمام کشور اوست
جام می از بهر می داریم دوست		این و آن از عشق وی داریم دوست		دوست را در آینه بینیم ما		آینه بی دوست کی داریم دوست
در حقیقت فاعل افعال اوست		جملهٔ افعال از آن وجهی نکوست		لطف او در این و آن ساری بود		هست ما را بس امید از لطف دوست
حکم و عدل نام آن شاه است		باطناً شمس و ظاهراً ماه است		رند مست او زاهد هشیار		سیّد بندگان درگاه است
نقش عالم جز خیال یار نیست		جز خیال عشق او اظهار نیست		گر یکی بینی و گر خود صد هزار		در حقیقت جز یکی اشمار نیست
عشق را جز عشق لایق هست نیست		غیر او معشوق و عاشق هست نیست		عقل اگر گوید که غیر عشق هست		نزد ما این قول صادق هست نیست
همه نیکند و هیچ خود بد نیست		آنکه نیکو نباشد او خود نیست		جز یکی نیست در همه عالم		صد مگو ای عزیز من صد نیست
دل منزل نزل پادشاهی است		دل آینهٔ جمال شاهی است		در آئینهٔ تمام اشیا		سری بنما به ما کماهی است
رمضان آمد و روان بگذشت		جان ما بود در زمان بگذشت		شب قدری به ما عطا فرمود		آن معانی از این بیان بگذشت
حال هم با همدگر خواهیم گفت		گوهر اسرار را خواهیم سفت		دست با او در کمر خواهیم کرد		پای همت بر جهان خواهیم کفت
عین ما این سخن چو با ما گفت		قطره را جمع کرد و دریا گفت		سخن از عقل ما نمی‌گوئیم		سخن از عقل پور سینا گفت
اعیان که نمودند به وجهی چه توان گفت		موجود ز جودند به وجهی چه توان گفت		غیرند در آن وجه که غیرند نباشند		گر عین وجودند به وجهی چه توان گفت
عشق اگر در جان نباشد جان چه باشد هیچ هیچ		ور نباشد درد او درمان چه باشد هیچ هیچ		با وجود حضرت سلطان ما کرمان خوش است		بی حضور خدمتش کرمان چه باشد هیچ هیچ
عمر بی او اگر گذاری هیچ		غیر او هر چه دوستداری هیچ		در پی دیگری اگر گردی		به عدم می‌روی چه آری هیچ
عمر بی او اگر گذاری هیچ		غیر او هرچه دوستداری هیچ		در پی دیگری اگر بروی		به عدم می روی چه آری هیچ
روح او جان جملهٔ ارواح		تن او اصل جملهٔ اشباح		خانه روشن به نور مصباح است		روشن از نور او بود مصباح
خشت عقل از قالبش بیرون فتاد		خانهٔ عاقل نگر تا چون فتاد		عقل مخمور آن دو لیلی گرفت		وان که لیلی بود با مجنون فتاد
هر چه خواهی به قدر استعداد		حضرت آن کریم خواهد داد		این عطایش به ما بود دایم		خواه در مصر و خواه در بغداد
هر که او بر خاک این درگه فتاد		روی خود در جنت المأوا نهاد		گر در آمد از در ما عارفی		حق تعالی خوش دری بر وی گشاد
مطلوب خود است و طالب خود		چه جای خیال نیک یا بد		موجود غرض بگو کدام است		غیری او را چگونه یابد
صوفی باصفا وفا دارد		لاجرم از وفا صفا دارد		امر آسان بود تصوف او		گر درین ره امام ما دارد
هر که او با یزید یاری کرد		هر چه کرد او خلاف یاری کرد		هر که گوید یزید بود عزیز		شک ندارم به خویش خواری کرد
آتش غیرتش برافروزد		غیر خود را به یک نفس سوزد		لیس فی الدار غیره دیار		این سخن را به ما بیاموزد
هر که او از خدای ما ترسد		از من و تو بگو کجا ترسد		ترسم از ذات اوست تا دانی		دلم از دیگری کجا ترسد
عقل علمش به ذات او نرسد		ور تو گویی رسد نگو نرسد		صوفی با صفا وفا دارد		حاصلش غیر گفتگو نرسد
ماضی و مستقبلت گر حال شد		دی و فردا سر به سر پامال شد		عمر صد ساله به نزد ما دمی است		ای که گوئی عمر تو صد سال شد
ابر خوش دامنی به ما افشاند		بر سر کوه برف را بنشاند		آفتابی بتافت و برف گداخت		آنچنان برف ژرف هیچ نماند
عاقلی کی به عاشقان ماند		آن سر کل کجا نهان ماند		هندویی کی بود چو ترک خوشی		این چنین کی به آن چنان ماند
عاقلان گر چه بسی در سفته اند		در همه بابی سخنها گفته‌ اند		در سراشان همچنان خاشاک هست		تا نپنداری که خانه رفته ‌اند
مرغ زیرک بین که یاهو می‌زند		روز و شب با او و کو کو می ‌زند		ذهن تیر انداز ما بر هر نشان		می ‌شکافد مو و بر مو می‌ زند
عقل نفی ما سوی اللّه می‌ کند		عشق ما اثبات اللّه می‌ کند		لا و الا هر دو را در هم شکن		کاین نصیحت نعمت اللّه می‌ کند
صبری کنیم تا ستم او چه می‌ کند		با این دل شکسته غم او چه می ‌کند		هر کس علاج درد دلی می‌کنند و ما		دم در کشیده تا ستم او چه می ‌کند
ظاهر و باطن ار چه ضد انند		عارفان هر دو را یکی دانند		این دو اسم اند و ذات هر دو یکی		به صفت آن یک دو گردانند
نور او را به نور او بیند		هر چه بیند همه نکو بیند		هم از او گوید و از او شنود		نه چو احول یکی به دو بیند
خلق و حق را به همدگر بیند		آفتاب است و در قمر بیند		نور حق را به نور حق نگرد		نور خود را به نور خود بیند
نتواند که گوشه بگزیند		یا به کنج خراب بنشیند		چه کند خلوتی چو در همه شبی		نور محبوب خویش می‌بیند
همه عالم ز حضرتش موجود		این چنین بوده است و خواهد بود		هر چه خواهی چو ما ازو می‌ خواه		تا بیابی ز حضرتش مقصود
بسط او از بسط آن سلطان بود		در میان اهل دل چون جان بود		از نسیم لطف او گلزار ما		همچو غنچه دایماً خندان بود
هر بلا کز حضرتش ما را بود		آن بلا نبود که آن آلا بود		هر بلا کاید از او نبود بلا		خوش بلائی از چنان بالا بود
کون جامع جامع اسما بود		عین اول عین جد ما بود		گوهر درّ یتیم از ما بجو		زان که عین ما ازین دریا بود
سرّ علم قدر عظیم بود		خوش بزرگی که او علیم بود		حکم حاکم به قدر استعداد		بود ار حاکم حکیم بود
مشهد آل مشهد روضهٔ رضوان بود		این چنین خوش مشهدی در خطهٔ ماهان بود		نعمت‌اللّه را زیارت کن که تا یابی مراد		زان که قبرش قبلهٔ حاجات انس و جان بود
ناظر و منظور آنجا کی بود		بود و هم نابود آنجا کی بود		هفت دریا غرقه اند در بحر او		بلکه اسم و رسم و دریا کی بود
یک هویت اول و آخر بود		آن حقیقت باطن و ظاهر بود		ظاهر و باطن یکی گوید مدام		در هویت هر که او ناظر بود
جمله آئینه یک حدید بود		خواه عتیق است و خواه جدید است		آینه روشن است نزدیک آی		کور ازین رمز ما بعید بود
نفس ناقص بخیل خواهد بود		در سخاوت دخیل خواهد بود		گر توکل کند دوا یابد		ورنه دائم علیل خواهد بود
همه عامل یکی بود موجود		در همه می ‌نماید آن مقصود		گفتهٔ سیّدم به جان بشنو		دولتت باد و عاقبت محمود
هر چه بوده است و هر چه خواهد بود		به همه کس خدا عطا فرمود		قابلیت چنانکه او بخشید		هر یکی یافتند آن مقصود
هر چه در غیب و در شهادت بود		همه ایثار بندگان فرمود		حسن اسما و هم جمال و صفات		در چنین آینه به ما بنمود
حق تعالی دری به ما بگشود		نقد آن گنج را به ما بنمود		نقد گنج خزانهٔ جودش		به کرم او نثار ما فرمود
نور دین این سخن چنین فرمود		نعمت‌اللّه را به ما بنمود		ما خراباتیان سر مستیم		می و میخانه را به ما پیمود
در هزاران یکی چو بنماید		در هزاران یکی پدید آمد		در همه آینه یکی بینی		پرده از چشم تو چو بگشاید
در عین تو او چو خود نماید		حالی به صفات تو بر آید		گر نیک و بد است از تو بر تست		آن نور ترا به تو نماید
به هر صورت که ما را رو نماید		ببین تا نور چشمت را فزاید		توان دیدن اگر لطفش به رحمت		حجاب از دیدهٔ ما بر گشاید
در جملهٔ مرتبه بر آید		در مرتبه ها همه نماید		وین طرفه که این همه مراتب		در وحدت او نمی‌ فزاید
آن کریمی که از کرم هر روز		به محبان خود عطا بخشد		دارم امید آن کز الطافش		یک کمال دگر به ما بخشد
نعمت خود خدا به ما بخشید		این چنین نعمتی خدا بخشید		دنیی و آخرت به ما می داد		ترک کردیم و خود به ما بخشید
خلعتی خوش خدا به ما بخشید		خوش نوائی به بینوا بخشید		همه عالم به ما عطا فرمود		پادشاهی به این گدا بخشید
عاقلان گرچه بسی دُر سفتهاند		در  همه بابی سخنها گفته اند		در سراشان همچنان خاشاک هست		تا نپنداری که خانه رفته اند
عقل نفی ما سوای الله می کند		عشق ما اثبات الله می کند		لاو الا هر دو را بر هم شکن		کاین نصیحت نعمت الله می کند
صبری کنیم تا ستم او چه می کند		با این دل شکسته غم او چه می کند		هر کس علاج درد دلی می کنند و ما		دم در کشیده تا ستم او چه می کند
عاقلی کی به عاشقان ماند		آن سرگل کجا نهان ماند		هندوئی کی بود چو ترک خوشی		این چنین کی به آنچنان ماند
نور او را به نور او بیند		هر چه بیند همه نکو بیند		هم از او گوید و از او شنود		نه چو احول یکی به دو بیند
هرچه بوده است و هر چه خواهد بود		به همه کس خدا عطا فرمود		قابلیت چنان که او بخشید		هر یکی یافتند آن مقصود
همه عالم یکی بود موجود		در همه می نماید آن مقصود		گفتهٔ سیدم به جان بشنو		دولتت یار و عاقبت محمود
بنده آخر کجا خدا گردد		ور خدائیست چون خدا گردد		بنده هرگز خدا شود نشود		لیکن از خویشتن فنا گردد
همه عالم ز حضرتش موجود		این چنین بوده است و خواهد بود		هر چه خواهی چو ما از او می خواه		تا بیابی ز حضرتش مقصود
در جمله مرتبه برآید		در مرتبه ها همه نماید		وین طرفه که این همه مراتب		در وحدت او نمی فزاید
در عین تو او نکو نماید		عالی به صفات تو نماید		گر نیک و بد است از تو بر تو		آن نور تو را چو او نماید
هر چه در غیب و در شهادت بود		همه ایثار بندگان فرمود		حسن اسما و هم جمال و صفات		در چنین آینه به ما بنمود
به هر صورت که ما را رو نماید		ببین تا نور چشمت را فزاید		توان دیدن اگر لطفش به رحمت		حجاب از دیدهٔ ما برگشاید
هر بلا کز حضرتش ما را بود		خوش بلائی از چنان والا بود		هر بلا کآمد از او نبود بلا		آن بلا نبود که آن والا بود
ناظر و منظور آنجا کی بود		بود و هم نابود آنجا کی بود		هفت دریا غرقه اندر بحر او		بلکه اسم و رسم دریا کی بود
یک هویت اول و آخر بود		آن حقیقت باطن و ظاهر بود		ظاهر و باطن یکی گوید مدام		در هویت هر که او ناظر بود
گوهر دُر یتیم از ما بجو		زان که عین ما از این دریا بود		کون جامع جملهٔ اسما بود		عین عین عین جد ما بود
بر علم قدر عظیم بود		خوش بزرگی که او علیم بود		حکم حاکم به قدر استعداد		بود ار حاکم حکیم بود
هرکه او از خدای ناترسد		از من و تو دگر کجا ترسد		ترسم از ذات اوست تا دانی		دلم از دیگری چرا ترسد
عقل و علمش به ذات او نرسد		ور تو گوئی رسد مگو نرسد		تا ابد عاقل ار کند فکری		حاصلش غیر گفتگو نرسد
صوفی با صفا وفا دارد		لاجرم از وفا صفا دارد		اگر آسان بود تصوف او		که در این ره امام ما دارد
هرکه او برخاک این درگه فتاد		روی خود بر جنت المأوا نهاد		گر در آمد از در ما عارفی		حق تعالی خوش دری بر وی گشاد
خشت عقل از قالبش بیرون فتاد		خانهٔ عاقل نگر تا چون فتاد		عقل مجنون آمد و لیلی گریخت		آنکه لیلی بود با مجنون فتاد
نعمت خود خدا به ما بخشید		این چنین نعمتی خدا بخشید		دنیی و آخرت به ما می داد		ترک کردیم خود به ما بخشید
خلعتی خوش خدا به ما بخشید		خوش نوائی به بینوا بخشید		همه عالم به ما عطا فرمود		پادشاهی به این گدا بخشید
مطلوب خود است و طالب خود		چه جای خیال نیک یابد		موجود بود عرض کدام است		غیری او را چگونه یابد
آتش غیرتش برافروزد		غیر خود را به یک نفس سوزد		لیس فی الدار غیره دیار		این سخن را به ما بیاموزد
در همه آئینهٔ اسما نگر		بلکه با اسما مسمی را نگر		خوش بیا با ما درین دریا در آ		بحر را می بین و در دریا نگر
آن دلبر شوخ مست بنگر		آن یار که با من است بنگر		در دیدهٔ مست ما نظر کن		کآئینهٔ روشن است بنگر
عارفانه اول و آخر نگر		هر چه بینی باطن و ظاهر نگر		این و آن با همدگر نیکو ببین		از کرم هر بی خبر را کن خبر
یک وجود و مراتبش بسیار		عارفانه مراتبش بشمار		علم و قدرت ارادتست و حیات		یک حقیقت بود به نام چهار
آینه بردار و در وی کن نظر		صورت لطف الهی می نگر		مجمع مجموع اسما را ببین		از کرم هر بی خبر را کن خبر
منکرت گر همی کند انکار		مکن انکار منکرت زنهار		زان که هر کو موحد است تمام		همه بیند یکی کند اقرار
ما به غیر از یار اول کس نمی گیریم یار		اختیار اولین نیک است کردیم اختیار		تن یکی داریم و در یک تن نمی باشد دو سر		دل یکی داریم و در یک دل نمی گنجد دو یار
نه دار بماند و نه دیار		نه یار بماند و نه اغیار		نه جام بماند و نه باده		نه مست بماند و نه هوشیار
واحد به کثیر گشته ظاهر		کثرت معقول نزد ناظر		غیرت داری ز غیر بگذر		عینش می بین و باش ناظر
منکرت گر همی کند انکار		مکن انکار منکرت زنهار		زان که هر کو موحد است تمام		همه بیند یکی کند اقرار
ما به غیر از یار اول کس نمی ‌گیریم یار		اختیار اولین نیک است کردیم اختیار		سر یکی داریم و در یک سر نمی‌ باشد دو تن		دل یکی داریم و در یک دل نمی ‌باشد دو یار
نه دار بماند و نه دیار		نه یار بماند و نه اغیار		نه جام بماند و نه کاسه		نه خمر بماند و نه خمار
عارفانه اول و آخر نگر		هر چه بینی باطن و ظاهر نگر		این و آن با همدگر نیکو ببین		عین و اعیان مظهر و مظهر نگر
آئینه بردار و در وی کن نظر		صورت لطف الهی می نگر		مجمع مجموع اسما را ببین		از  کرم هر بی خبر را کن خبر
آن دلبر شوخ مست بنگر		آن یار که با من است بنگر		در دیدهٔ مست ما نظر کن		کآئینهٔ  روشن است بنگر
در همه آئینه ای اسما نگر		بلکه با اسما مسما می نگر		خو ش بیا با ما درین دریا در آ		بحر را می بین و در دریا نگر
خوش صفایی یافتم از خدمتش		خوش نوایی دیده ام از نعمتش		بندگانه بندگیها کرده ‌ام		پادشاهی یافتم از خدمتش
خوش آب حیاتی است درین چشمه بنوشش		هر زنده ازین آب سبوئی است بدوشش		هر کس که خورد آب ازین چشمه نمیرد		یک جرعه به جانی بخر اما مفروشش
عقل کل لوح قضا می‌خوانمش		اول مجموع عالم دانمش		صورت او آدم معنی بود		خازن گنج الهی خوانمش
عقل را نایب خدا دانش		خاطر او ز خود مرنجانش		هر کتابی که عقل بنویسد		عاقلانه به عقل می‌ خوانش
از جام و حباب آب می نوش		می‌ نوش چو عارفانه و می‌ پوش		گویی چه کنم چه چاره سازم		در راه خدا به جان همی کوش
عقل کل لوح قضا می خوانمش		اول مجموع عالم دانمش		صورت او ، آدم معنی بود		خارج گنج الهی دانمش
عقل را نایب خدا دانش		خاطر او ز خود مرنجانش		هر کتابی که عقل بنویسد		عاقلانه به عقل می خوانش
از جام حباب آب می نوش		می نوش چو عارفان و می نوش		گوئی چه کنم چه چاره سازم		در راه خدا به جان همی کوش
عمل و علم هست کار خواص		خوش بود نیز در عمل اخلاص		ور نباشد چنین که ما گفتیم		نتوان یافتم به علم خلاص
خوش سماعی و عارفان در رقص		ذوق خواهی بیا چنین در رقص		اسم و عین است و جسم و روح چهار		همه رقصان ولی از آن در رقص
در آئینهٔ وجود مطلق		خود بیند و خود نماند الحق		مائیم و حباب و آب دریا		زورق بحر است و بحر زورق
در آینهٔ وجود مطلق		خود بیند و خود نماید الحق		مائیم حباب و آب و دریا		زورق بحریست و بحر زورق
گر بیابی کمال اهل کمال		همچنان باش طالب متعال		به گرد نقطه چون پرگار گشتیم		تا ابد می طلب کمال کمال
گر بیابی کمال اهل کمار		همچنان باش طالب متعال		چون کمالات ار نهایت نیست		تا ابد می طلب کمال کمال
گر چه دارم ساغر اسما مدام		می ز خم ذات می نوشم به کام		ساقی سرمستم و رند حریف		عاشق و معشوق و عشقم والسلام
رو به خاک راه او بنهاده ‌ام		خاک آن راهم به راه افتاده ‌ام		گر بگوید جان بده آرم روان		بنده فرمان منتظر استاده ‌ام
آن گنج که مخفی بود از عالم و از آدم		پیدا شده است بر من ، من محرم آن گنجم		گنجی که نمی ‌گنجد در مخزن موجودات		در کنج دلم گنجید در کون کجا گنجم
در سراپردهٔ میخانه مقامی دارم		پیش رندان جهان منصب و نامی دارم		گر چه در صومعهٔ زهد ندارم جایی		در خرابات مغان جاه تمامی دارم
پیش از وجود آدم بودیم با تو همدم		در خلوت یگانه بنشسته هر دو با هم		اندر ظهور غیران گشتیم ور نه عینیم		بشنو ز نعمت‌اللّه قول خدای فافهم
بگذر ز وجود و از عدم هم		بگذار حدوث را قدم هم		این جمله هویت است دریاب		اسم و صفت است و جام جم هم
ما گدای خودیم و شاه خودیم		آفتاب خودیم و ماه خودیم		ملک و ملک مالک خویشیم		پادشاه خود و سپاه خودیم
بسی نقشی که بر دیده کشیدیم		به جز نور جمال او ندیدیم		به گرد نقطه چون پرگار گشتیم		به آخر هم بدان اول رسیدیم
رندی که حریف ماست مائیم		جز ما دگری کجاست مائیم		جامیم و شراب و درد و صافیم		دردی که همو دواست مائیم
بسی نقشی که بر دیده کشیدیم		به جز نور جمال او ندیدیم		چون کمالات را نهایت نیست		به آخر هم بدان اول رسیدیم
ما گدای خودیم و شاه خودیم		آفتاب خودیم و ماه خودیم		ملک ملک مالک خویشیم		پادشاه خود و سپاه خودیم
رو به خاک راه او بنهاده ام		خاک آن راهم به راه افتاده ام		گر بگوید جان بده بدهم روان		بندهٔ فرمان منتظر استاده ام
در سراپردهٔ میخانه مقامی دارم		پیش رندان جهان منصب و نامی دارم		گرچه در صومعه پیرمغان پیر شدم		در خرابات مغان جای تمامی دارم
رندیکه حریف ماست مائیم		جز ما دگری کجاست مائیم		جامیم و شراب و درد صافیم		دردی که هم او دواست مائیم
بگذر ز وجود وز عدم هم		بگذر ز حدوث وز قدم هم		این جمله هویت است دریاب		اسم و صفتست جام و جم هم
آن گنج که مخفی بود از عالم و از آدم		پیدا شده است بر من ، من محرم آن گنجم		گنجی که نمی گنجد در مخزن موجودات		در کنج دلم گنجید ، در کون کجا گنجم
یک عین به اختلاف اعیان		بنموده جمال ای عزیزان		در هر عینی نموده حسنی		از عین جمال خود به اعیان
خدایا تشنه ایم و جمع یاران		از آن حضرت همی خواهیم باران		به حق مصطفی و آل یاسین		که بر یاران ما باران بباران
ساقیا از روی لطف بیکران		ساغر می ده به دست عاشقان		می به زاهد گر دهی ضایع شود		می بخ رندی ده که می نوشد به جان
ای صبا گر روی به ترکستان		دوستان را سلام ما برسان		ما به جان پیش آن عزیزانیم		گرچه تن ساکنست در کرمان
از این عالم بدان عالم سفر کن		از آن عالم به بالاتر نظر کن		چو جسم و جان رها کردی و رفتی		به نور او به عین او نظر کن
در صورت و معنیش نظر کن		می بین همه و مرا خبر کن		خواهی که رسی به نعمت الله		بر درگه سیدم گذر کن
فقر بگزین و غنا ایثار کن		اختیار خود فدای یار کن		صوفیانه گر بیابی این خصال		رو به صوفیخانه و انکار کن
بگذر از خوف و رجا با ما نشین		عاشقانه خوش درین دریا نشین		قصهٔ ماضی و مستقبل مگو		حالیا با ما به حال ما نشین
خوش بگو الله و اسم ذات بین		جمله اشیا مصحف آیات بین		در زمین و آسمان می کن نظر		نور او در دیدهٔ ذرات بین
خوش بگو الله و اسم ذات بین		معنیش در صورت و آیات بین		جلمه مرآتند ها و هوی ما		یک حقیقت در دو صد مرآت بین
ذکر حق می گوی و در خلوت نشین		باش فارغ از چنان و از چنین		حاصل عمر ای عزیزان یک دم است		دم به دم در یک دمی با ما نشین
باده می نوش و جام را می بین		خلق را مظهر خدا می بین		نعمت الله را نکو بشناس		دیده بگشا و هر دو را می بین
این صفات بد اگر از خود جدا سازی چو من		نعمت الله زمان باشی و سلطان زمن		غیبت و نمامی و حرص و حسد این هر چهار		باز بخل و کینه و آنگه طمع بشنو ز من
من حسینی مذهبم ای یار من		یافته تعظیم از خلق حسن		علم تو باشد همه از قیل و قال		و آن من میراث من از جد من
یک عین به اختلاف اعیان		بنمود جمال ای عزیزان		در هر عینی نموده حسنی		از عین جمال ای عزیزان
کون جامع جامع این است و آن		هر دو را از لوح این انسان بخوان		صورت و معنی او با هم بدان		نیست مثلش در همه کون و مکان
فقر بگزین و غنا ایثار  کن		اختیار خود فدای یار  کن		صوفیانه گر بیابی این خصال		رو به صوفیخانه ای و  کار  کن
در صورت و معنیش نظر کن		می بین همه و مرا خبر کن		خواهی که رسی به نعمت‌اللّه		بر درگه سیّدم گذر کن
باده می نوش و جام را می بین		خلق را مظهر خدا می‌ بین		نعمت‌اللّه را نکو بشناس		دیده بگشا و هر دو را می ‌بین
خوش بگو اللّه و اسم ذات بین		جمله اشیا مصحف و آیات بین		در زمین و آسمان می کن نظر		نور او در دیدهٔ ذرات بین
خوش بگو اللّه و اسم ذات بین		معنیش در صورت و آیات بین		جمله مرآتند ها و هو و هی		یک حقیقت در دو سه مرآت بین
ذکر حق می گو و در خلوت نشین		باش فارغ از چنان و از چنین		حاصل عمر عزیز آن یک دم است		دم به دم در یک دمی با ما نشین
خنک چشمی که بیند حضرت او		قراری یافته از قربت او		بود دلشاد همچون جان سیّد		مدام از بندگی خدمت او
جامی است جهان نما دل تو		افتاده به دست ما دل تو		بیگانه چه داند این حکایت		من دانم و آشنا دل تو
دنیی دون دنی از دون مجو		چون رها کن غیر آن بی چون مجو		عشق عاقل را چو مجنون می‌ کند		عاقلی از خدمت مجنون مجو
تا تونشوی یگانهٔ او		هرگز نشود یگانه آن دو		باشی تو یگانهٔ دو عالم		آن دم که اثر نماند از تو
مخبر چو نمانده است خبر  کو		مؤثر چو نمانده است اثر کو		گفتیم لطیفهٔ بدیعی		چون شمس نمانده است قمر کو
مصصفا فرمود بقوا او تقوا		باش یک رنگ از دو رنگی فاتقوا		جان و دل را دوست می‌ داری ولی		لن تنالوا البر حتی تنفقوا
مقدم بر همه اسما است الله		چنین گفتیم با یاران آگاه		مسما واحد اسما کثیر		نکو دریاب قول نعمت الله
مظهر کامل است عبدالله		بر همه شامل است عبدالله		وصف او را کجا توانم کرد		سید کاملست عبدالله
نعمت الله به عشق حضرت شاه		خوش به ماهان نشسته همچون ماه		عارفانه به صدق می گوید		دائما لا اله الا الله
اسم اعظم او به ما آموخته		شمع ما از نور او افروخته		رو نموده در همه آئینه ها		چشم غیر از غیرتش بر دوخته
رایت الله فی عینی بعینه		و عینی عینه فانظر بعینه		مبینی عند غیری غیر عینی		وعندی عینه من حیث عینه
رهرو میر ما خلیل الله		در همه راه با همه همراه		جمع کن رهروان خوشی می گو		وحده لا اله الا الله
به هر صورتی نشئه ای یافته		چو خورشید بر ذره ها تافته		همه برجها قطع کرده تمام		همه نور معنی از او یافته
رهر و میر ما خلیل اللّه		در همه راه و با همه همراه		جمع کن رهروان و خوش می گو		وحده لا اله الا اللّه
مقدم بر همه اسماست اللّه		چنین گفتم به آن یاران درگاه		مسمّی واحد اسم کثیر است		نکو دریاب قول نعمت‌اللّه
اهل عقبی همت از وی یافته		مالداران ثروت از وی یافته		نعمت دنیی و عقبی را چه قدر		نعمت‌اللّه نعمت از وی یافته
اگر درویش می‌جوئی منم درویش بیچاره		و گر دلریش می‌جوئی منم دلریش بیچاره		اگر تو آشنا جوئی منم خود آشنای تو		و گر بی خویش می‌جوئی منم بی خویش بیچاره
مظهر اسم اعظم است آن شاه		به حقیقت یکی است عبداللّه		نعمت‌اللّه به صدق می‌گوید		وحده لا اله الا اللّه
مظهر کامل است عبداللّه		بر همه شامل است عبداللّه		وصف او را کجا توانم کرد		سیّد کامل است عبداللّه
ما شرح اصطلاحات گفتمی عارفانه		بس گوهر لطیفی سفتیم عارفانه		از قول نعمت‌اللّه شرح خوشی نوشتیم		این راه عارفان را رفتیم عارفانه
رایت اللّه فی عینی بعینه		و عینی عینه فانظر بعینه		حبیبی عند غیر غیر عینی		و عندی عینه من حیث عینه
گر بمیری ز خود بقا یابی		ور کشی زحمتی عطا یابی		هر که مرد او دگر نخواهد مرد		گر بمیری ز خود بقا یابی
ز صورت گر شوی فانی ازین معنی بقا یابی		ازین و آن چو بگذشتی همه نور خدا یابی		درین دریای بی ‌پایان اگر غرقه شوید چون ما		به عین ما نظر می کن که عین ما ز ما یابی
رفتی ای خواجه و زیان کردی		عرض خود در سر زبان کردی		باز گفتی زنان چنین گفتند		از زبان زنان زیان کردی
در ره حق اگر تو دیناری		گمرهان را به سوی دین آری		ور مقید شوی به دیناری		کمتر از مقبلی و دیناری
گر یکی را دو بار بشماری		آن یکی را دو یک نگهداری		دو یکی باشد و یکی دو عجب		یاد دارش ز یار از یاری
گر تو عارف شوی شوی بخشی		این چنین عارفی به از بخشی		هر چه گیری از او به او گیری		هر چه بخشی از او به او بخشی
هر که باشد محب آل علی		شک ندارم که عارف است و ولی		با تو ما را محبت ازلی است		با لبت رازهای لم یزلی
در حقیقت یکی است تا دانی		آن یک بی شکیست تا دانی		از دویی ای عزیز من بگذر		کان یکی نیککیست تا دانی
جامع عالمی اگر دانی		نسخهٔ خویش را فرو خوانی		بی همه چون همه تویی همه را		از خودش می ‌طلب که تو آنی
عالم حق حق است تا دانی		غیر او عالمش چه می‌ خوانی		طالب حق حق است در همه حال		هر چه آن را طلب کنی آنی
شمع خوشی افروختی عود دل ما سوختی		از بهر بزم عاشقان شمعی ز نور افروختی		جز عاشقی کاری دگر از ما نمی آید دگر		زیرا که از روز ازل ما را چنین آموختی
خانهٔ تاریک اگر روشن کنی		خلوت خود چون سرای من کنی		گر بیایی یوسف گل پیرهن		کی سخن با ما ز پیراهن کنی
ظاهر جامیم و باطناً می		این یک مائیم و آن دگر وی		چون ظاهر و باطنت یکی شد		نه جام و نه می بماند هی هی
چون برسی به بحر ما واقف حال ما شوی		تا نرسی به ما چو ما عارف ما کجا شوی		موج و حباب را بمان آب چو تشنگان بجو		تا که به عین ما چو  ما واصل عین ما شوی
نگاری مست ولا یعقل چو ماهی		در آمد از در خلوت به گاهی		سیه چشم و سیه زلف و سیه خال		سیه گز بود پوشیده سیاهی
خانهٔ تاریک اگر روشن کنی		خلوت خود چون سرای من کنی		گر بیابی یوسف گل پیرهن		کی سخن با ما ز پیراهن کنی
گر بمیری ز خود بقا یابی		ور کشی زحمتی عطا یابی		هر که مرد او دگر نخواهد مرد		گر نمردی بمیر تا یابی
ظهوری لم یزل ذاتی بذاتی		حجابی لایزالی من صفاتی		وجودی کالقدح روحی کراحی		فخذ منی قدح و اشرب حیاتی
گر تو عارف شوی شوی بخشی		این چنین عارفی به ار بخشی		هرچه گیری به او ازو گیری		هر چه گیری از او به او بخشی
دوشینه شبم بود شبیه یلدا		آن مونس غمگسار نامد عمدا		شب تا به سحر ز دیده دُر می‌سفتم		می‌گفتم رب لاتذرنی فردا
حمامی را بگو گرت هست صواب		امشب تو بخسب و تون گرمابه متاب		تا من به سحرگهان بیایم به شتاب		از دل کنمش آتش وز دیده پر آب
گر باد پریر خود نرگس بفراخت		دی درع بنفشه نیز بر خاک انداخت		امروز کشید خنجر سوسن از آب		فردا سپر از آتش کل خواهد ساخت
آتش بوزید و جامهٔ شوم بسوخت		وز شومی شوم نیمهٔ روم بسوخت		بر پای بُدم که شمع را بنشانم		آتش ز سر شمع همه موم بسوخت
باد آمد و گل بر سر میخواران ریخت		یار آمد و می در قدح یاران ریخت		آن عنبر تر رونق عطاران بُرد		و آن نرگس مست خون هشیاران ریخت
لاله چو پریر آتش شور انگیخت		دی نرگس آب شرم از دیده بریخت		امروز بنفشه عطر با خاک آمیخت		فردا سحری باد سمن خواهد بیخت
چو دلبر من به نزد فصّاد نشست		فصّاد سبک دست سبک دستش بست		چون تیزی نیش در رگانش پیوست		از کان بلور شاخ مرجان برجست
در مرو پریر لاله انگیخت		دی نیلوفر به بلخ در آب گریخت		در خاک نشابور گل امروز آمد		فردا به هری باد سمن خواهد ریخت
هرلحظه غمی به مستمندی رسدت		تیری به جفا به دردمندی رسدت		در کشتن عاشقان از این بیش مکوش		زنهار مبادا که گزندی رسدت
خط بین که فلک بر رخ دلخواه نبشت		بر برگ گل و بنفشه ناگاه نبشت		خورشید خطی به بندگیش می‌داد		کاغذ مگرش نبود بر ماه نبشت
هنگام صبوح گر بت حورسرشت		پُر می قدحی به من دهد بر لب کشت		هرچند که از من باشد این سخن زشت		سگ به ز من ار هیچ کنم یاد بهشت
با من لب تو چو زلف تو بسته چراست؟		چشم خوش تو خصم من خسته چراست؟		بروی کمان مثالت اندر حق من		گر نیست جفای چرخ پیوسته چراست؟
گفتی که بدین رخان زیبا که مراست		چون خلد، وثاق تو بخواهم آراست		امروز در این زمانه آن زهره که راست؟		تا گوید کان خلاف گفتی با راست
بازار دلم با سر سودات خوش‌ست		شطرنج غمم با رخ زیبات خوش‌ست		دائم داری مرا تو در خانهٔ مات		ای جان و جهان مگر که با مات خوش‌ست
در میکده پیش بت تحیّات خوش است		با ساغر یک منی مناجان خوش است		تصبیح و مصلای ریائی خوش نیست		زنّار مغانه در خرابات خوش است
صحّاف پسر که شهرهٔ آفاق است		چون ابروی خویشتن به عالم طاق است		با سوزن مژگان بکند شیرازه		هر سینه که از دل غمش اوراق است
ایام چو آتشکده از سینهٔ ماست		عالم کهن از وجود دیرینهٔ ماست		اینک به مثل چو کوزه‌ای آب خوریم		از خاک برادران پیشینهٔ ماست
افسوس که اطراف گلت خار گرفت		زاغ آمد و لاله را به منقار گرفت		سیماب زنخدان تو آورد مداد		شنگرف لب لعل تو زنگار گرفت
گفتم که لبم به بوسه‌ای مهمان است		گفتا که بهای بوسهٔ من جان است		عقل آمد و در پهلوی من زد انگشت		یعنی که خموش، بیع  که ارزان است
دریای سرشک دیدهٔ پر نم ماست		وان بار که کوه برنتابد غم ماست		در حسرت همدمی بشد عمر عزیز		ما در غم همدمیم و غم همدم ماست
آن بت که رخش رشک گل و یاسمن است		وز غمزهٔ شوخ فتنهٔ مرد و زن است		دیدم به رهش ز لطف چون آب روان		آن آب روان هنوز در چشم من است
با خصم منت همیشه دمسازی‌هاست		با ما سخنت ز روی طنازی‌هاست		ز عز خود و ذلت من بیش مناز		کاندر پس پردهٔ فلک بازی‌هاست
گیسو به سر زلف تو در خواهم بست		تا بنشینی چو دوش نگریزی مست		پیش از مستی هر آنچم اندر دل هست		میگویم تا باز نگوئی شد مست
آن کودک نعل‌بند داس اندر دست		چون نعل بر اسب بست از پای نشست		زین نادره‌تر که دید در عالم بست		بدری بسم اسب هلالی بربست
چون با دل تو نیست  در یک پوست		در چشم تو یکرنگ بود دشمن و دوست		بس بس که شکایت تو ناکرده بهست		رو رو که حکایت تو ناگفته نکوست
جوله پسری که جان و دل خستهٔ اوست		از تار زلفش تن من بستهٔ اوست		بی پود چو تار زلف در شانه کند		ز آن این تن زار گشته پیوستهٔ اوست
آتش‌روئی پریر در ما پیوست		دی اب خم ببرد و عهدم بشکست		امروز اگر نه خاک پایش باشم		فردا برون باد بماند در دست
دل جای غم توست چنان تنگ که هست		گل چاکر روی تو به هر رنگ که هست		از آب دو چشم من بگردد هر شب		جز سنگ دلت هر آسیا سنگ که هست
چندان که نخواهی غم و رنجوری هست		در دوستیت آفت مهجوری هست		هنگام وداع‌ست چه می‌فرمائی		یک ساعته دیدار تو دستوری هست
در خانهٔ تو آن چه مرا شاید نیست		بندی ز دل رمیده بگشاید نیست		گویی همه چیز دارم از مال و منال		آری همه هست آنچه می‌باید نیست
امشب شب هجران و وداع و دوری‌ست		فردا دل را بدین سبب رنجوری‌ست		ای دل تو همی سوز تو را فرمان‌ست		وای دیده تو خون‌گری تو را دستوری‌ست
در آتش دل پریر بودم بنهفت		دی باد صبا خوش سخنی با من گفت		کامروز هر آن که آبرویی دارد		فرداش به خاک تیره می‌باید خفت
سرمایهٔ خرمی به جز روی تو نیست		و آرامگه خلق به جز کوی تو نیست		آن جفت که طاق است قد و سایهٔ توست		وان طاق که جفت است جز ابروی تو نیست
ما را به دم پیری نگه نتوان داشت		در حجرهٔ دلگیر نگه نتوان داشت		آن را که سر زلف چو زنجیر بود		در خانه به زنجیر نگه نتوان داشت
شب‌ها که به ناز با تو خفتم همه رفت		دُرها که به نوک غمزه سفتم همه رفت		آرام دل و مونس جانم بودی		رفتی و هر آنچه با تو گفتم همه رفت
در عالم عشق تا دلم سلطان گشت		آزاد ز کفر و فارغ از ایمان گشت		اندر ره خود مشگل خود خود دیدم		از خود چو برون شدم رهم آسان گشت
چون شانه و سنگ اگر پذیرد رایت		تا فرمائی به لعل گوهرزایت		دستی به صد انگشت زنم در زلفت		بوسی به هزار لب نهم بر پایت
من برخی آبی که رود در جویت		من مردهٔ آتشی که دارد خویت		من چاکر خاکی که فتد در پایت		من بندهٔ بادی که رساند بویت
ای گشته خجل پری و حور از رویت		خورشید گرفته وام نور از رویت		در آرزوی روی تو داریم امروز		روئی و هزار اشک دور از رویت
در طاس فلک نقش قضا و قدر است		مشکل گرهیست خلق از این بی‌خبر است		پندار مدار کین گره بگشایی		دانستن این گره به قدر بشر است
سوگند به آفتاب یعنی رویت		و آنگاه به مشک ناب یعنی مویت		خواهم که ز دیده هر شبی آب زنم		مأوای دل خراب یعنی کویت
تیر بستم تو را دلم ترکش باد		صد سال بقای آن رخ مهوش باد		در خاک در تو مردخوش خوش دل من		یا رب که  که خاکش خوش باد
آن روز که مرکب فلک زین کردند		آرایش مشتری و پروین کردند		این بود نصیب ما زدیوان قضا		ما را چه گنه قسمت ما این کردند
در دهر مرا جز تو دل‌افروز مباد		بر لعل لبت زمانه فیروز مباد		و آن شب که مرا تو در کناری یا رب		تا صبح قیامت نشود روز مباد
بی یاد تو در تنم نفس پیکان باد		دل زنده باندهت چو تن بیجان باد		گر در تن من بهیج نوعی شادیست		الا به غمت پوست برو زندان باد
گر ملک تو مصر و روم و چین خواهد بود		آفاق تو را زین نگین خواهد بود		خوش باش که عاقبت نصیب من و تو		ده گز کفن و سه گز زمین خواهد بود
ای باد که جان فدای پیغام تو باد		گر برگذری به کوی آن حورنژاد		گو در سر راه مهستی را دیدم		کز آرزوی تو جان شیرین می‌داد
چشمم چو بر آن عارض گلگون افتاد		دل نیز ز ره دیده بیرون افتاد		این گفت منم  عاشق و آن گفت منم		فی‌الجمله میان چشم و دل خون افتاد
کردی به سخن پریرم از هجر آزاد		بر وعدهٔ بوسه دی دلم کردی شاد		گر ز آنچه پریر گفته‌ای ناری یاد		باری سخنان دینه بر یادت باد
ز اندیشهٔ این دلم به خون می‌گردد		کاخر کار من و تو چون می‌گردد		تا چند به من لطف تو می‌گردد کم		تا کی به تو مهر من فزون می‌گردد
غم با لطف تو شادمانی گردد		عمر از نظر تو جاودانی گردد		گر باد به دوزخ برد از کوی تو خاک		آتش همه آب زندگانی گردد
مشکی که ز چین ختن آهو دارد		از چینِ سرِ زلف تو آهو دارد		آن کس که شبی با غم تو یار بشد		تا وقت سحر ناله و آهو دارد
جانانه هر آن کس که دی خوش دارد		جان  بی‌دلان مشوش دارد		زنهار ز آه من بیندیش که آن		دوری‌ست که زیر دامن آتش دارد
جان در ره عاشقی خطر باید کرد		آسوده دلی زیر و زبر باید کرد		وانگه ز وصال باز نادیده اثر		با درد دل از جهان گذر باید کرد
شاها فلکت اسب سعادت زین کرد		وز جملهٔ خسروان تو را تحسین کرد		تا در حرکت سمند زرین نعلت		بر گل ننهد پای زمین سیمین کرد
قصه چه کنم که اشتیاق تو چه کرد		با من دل پر زرق و نفاق تو چه کرد		چون زلف دراز تو شبی می‌باید		تا با تو بگویم که فراق تو چه کرد
بگذشت پریر باز به سر لاله و درد		دی خاک چمن سنبل تر بار آورد		امروز خور آب شادمانی زیراک		فردا همی آتش غم باید خورد
هر کارد که از کشتهٔ خود برگیرد		و اندر لب و دندان چو شکر گیرد		گر باز نهد بر گلوی کشتهٔ خود		از ذوق لبش زندگی از سر گیرد
آن یار کله‌دوز چه شیرین دوزد		انواع کلاه از در تحسین دوزد		هر روز کلاه اطلس لعلی را		از گنبد سیمین‌زِهِ زرین دوزد
چشم ترکت چون مست برمی‌خیزد		شور از می و می‌پرست برمی‌خیزد		زلفت چو به رقص در میان می‌آید		صد فتنه به یک نشست بر‌می‌خیزد
چون زور کمان در بر و دوش تو رسد		تیرش به لب چشمهٔ نوش تو رسد		گوئی زهش از حدیث من تافته‌اند		زیرا که به صد حیله به گوش تو رسد
شاها ز منت مدح و ثنا بس باشد		وز پیرزنی تو را دعا بس باشد		گر گاو نیم شاخ نه در خورد منست		ور گاو شدم شاخ دو تا بس باشد
سرمایهٔ روزگارم از دست بشد		یعنی سر زلف یارم از دست بشد		بر دست حنا نهادم از بهر نگار		در خواب شدم نگارم از دست بشد
گفتم نظری که عمر من فاسد شد		گفتا ز حسد جهان پر از حاسد شد		گفتم بوسی به جان دهی گفت برو		بازار لب من اینچنین کاسد شد
این اشک عقیق رنگ من چون بچکد		آب از دل سنگ و چشم گردون بچکد		چشمم چو ز تو برید ازو خون بچکید		شک نیست که از بریدگی خون بچکید
سودازدهٔ جمال تو باز آمد		تشنه شدهٔ وصال تو باز آمد		نو کن قفس و دانهٔ لطفی تو بپاش		کان مرغ شکسته بال تو باز آمد
ایام بر آن است که تا بتواند		یک روز مرا به کام دل ننشاند		عهدی دارد فلک که تا گرد جهان		خود می‌گردد مرا همی گرداند
تا از تف آب چرخ افراشته‌اند		غم در دل من چو آتش انباشته‌اند		سرگشته چو باد می‌دوم در عالم		تا خاک من از چه جای برداشته‌اند
آن‌ها که هوای عشق موزون زده‌اند		هر نیم شبی سجاده در خون زده‌اند		نشنیدستی که عاشقان خیمهٔ عشق		از گردش هفت چرخ بیرون زده‌اند
پیوسته خرابات ز رندان خوش باد		در دامن زهد و زاهدی آتش باد		آن در صد پاره و آن صوف کبود		افتاده به زیر پای دُردی‌کش باد
گل ساخت ز شکل غنچه پیکانی چند		تا حمله برد به حسن بر تو دلبند		خورشید رخت چو تیغ بنمود از دور		پیکان سپری کرد سپر هم افکند
شهری زن و مرد در رخت می‌نگرند		وز سوز غم عشق تو جان در خطرند		هر جامه که سالی پدرت بفروشد		از تو عاشقان به روزی بدرند
شاهان چو به روز بزم ساغر گیرند		بر باد سماع و چنگ چاکر گیرند		دست چو منی که پای بند طرب است		در چرم نگیرند که در زر گیرند
بس جور کز آن غمزهٔ زیبات کشند		بس درد کز آن قامت رعنات کشند		بر نطع وفا بیار شطرنج مراد		آخر روزی به خانهٔ مات کشند
شب را چه خبر که عاشقان می چه کشند		وز جام بلا چگونه می زهر چشند		ار راز نهان کنند غمشان بکشد		ور فاش کنند مردمانش بکشند
با هر که دلم ز عشق تو راز کند		اول سخن از هجر تو آغاز کند		از ناز دو چشم خود چنان باز کنی		کاندم زده لب به خنده‌ای باز  کند
کس چون تو به عقل زندگانی نکند		در شیوهٔ عشق مهربانی نکند		ای یار سبک روح ز وصلت امشب		شادم اگر این صبح گرانی نکند
تا سنبل تو غالیه‌سائی نکند		باد سحری نافه‌گشایی نکند		گر زاهد صد ساله ببیند دستت		بر گردن من که پارسایی نکند
آن کاتش مهر در دل ما افکند		در آب نظر بر رخ زیبا افکند		بند سر زلف خویش آشفته بدید		پنداشت که کار ماست در پا افکند
منگر به زمین که خاک و آبت بیند		منگر به فلک که آفتابت بیند		جانم بشود ز غیرت ای جان و جهان		گر زانکه شبی کسی به خوابت بیند
شوی زن نوجوان اگر پیر بود		تا پیر شود همیشه دلگیر بود		آری مثل است این که گویند زنان		در پهلوی زن تیر به از پیر بود
در غربت اگر چه بخت همره نبود		باری دست من ز جانم آگه نبود		دانی که چرا گزیده‌ام رنج سفر		تا ماتم شیر پیش روبه نبود
در دل همه شرک روی بر خاک چه سود؟		زهری که به جان رسید تریاک چه سود؟		خود را به میان خلق زاهد کردن		با نفس پلید جامهٔ پاک چه سود؟
سهمی که مرا دلبر خباز دهد		نه از سر کیمخ کز سر ناز دهد		در چنگ غمش بمانده‌ام همچو خمیر		ترسم که بدست آتشم باز ذهذ
مه بر رخ تو گزیدنم دل ندهد		وز تو صنما بریدنم دل ندهد		تا از لب نوش تو چشیدم شکری		از هیچ شکر چشیدنم دل ندهد
زیبا بت کفشگر جو کفش آراید		هر لحظه لب لعل بر آن می‌ساید		کفشی که ز لعل و شکرش آراید		تاج سر خورشید فلک را شاید
اشکم ز دو دیده متصل می‌آید		از بهر تو ای مهرگسل می‌آید		زنهار بدار حرمت اشک مرا		کین قافله از کعبهٔ دل می‌آید
چشمم چو به چشم خویش چشم تو بدید		بی چشم تو خواب چشم از چشم رمید		ای چشم هم چشم به چشمت روشن		چون چشم تو چشم من دگر چشم ندید
خطت چو بنفشه از گل آورد پدید		آورد خطی که بر سر ماه کشید		پیوسته ز شب صبح دمیدی اکنون		آشوب دل مرا شب از صبح دمید
بس غصه که از چشمهٔ نوش تو رسید		تا دست من امروز به دوش تو رسید		در گوش تو دانه‌های دٌر می‌بینم		آب چشمم مگر به گوش تو رسید
هرگه که دلم فرصت آن دم جوید		کز صد غک دل با تو یکی برگوید		نامحرم و ناجنس در آن دم گوئی		از چرخ ببارد از زمین بروید
جانا تو ز دیده اشک بیهوده مبار		دلتنگی من بس است دل تنگ مدار		تو معشوقی گریستن کار تو نیست		کار من بیچاره به من باز گذار
گر بت رخ توست بت‌پرستی خوش‌تر		ور باده ز جام توست مستی خوش‌تر		در هستی عشق تو از آن نیست شوم		کین نیستی از هزار هستی خوشتر
ای لعل تو تا لانهٔ بستان بهار		با دام توام ز آب رزان داده خمار		در حسرت شفتالویت ای سیب زنخ		رنگم چو به است و اشک چون دانه انار
از من صنما قرار مستان آخر		مشکن به جفا و جور پیمان آخر		گر نامهٔ من همی نیرزد به جواب		این  و برخوان آخر
نسرین تو زد پریر بر من آذر		دی باز ز سنبلت مرا داد خبر		امروز در آبم از تو چون نیلوفر		فردا ز گل تو خاک ریزم بر سر
آهیخت پریر لاله ز آتش خنجر		دی نیلوفر فکند بر آب سپر		ای باد زره بر سمن امروز بدر		و ای خاک ز غنچه ساز فردامغفر
زد لاله پریر در نشابور آذر		دی بر زد از آب  نیلوفر سر		امروز چو شد باد هوا گل‌پرور		فردا همه خاک بلخ گرد عبهر
چندان بکنم تو را من ای طرفه پسر		خدمت که مگر رحم کنی بر چاکر		هرگز نکنم برون من ای جان جهان		پای از خط بندگی و از عهد تو سر
اشتربانا چو عزم کردی به سفر		مگذار مرا خسته و ز اینجا مگذر		گر اشتر با تو از پی بارگشی‌ست		من بارکش عم مرا نیز ببر
باید سه هزار سال کز چشمه‌ خور		یا کان گهر گردد یا معدن زر		شاها تو به یک سخن کنار و دهنم		هم معدن زر کردی و هم کان گهر
ای پور خطیبب گنجه پندی بپذیر		بر تخت طرب نشین به کف ساغر گیر		از طاعت و معصیت خدا مستغنیست		باری تو مراد خو ز عالم برگیر
با لاله رخان باغ سرو از سر ناز		می‌کرد ز شرح قد خود قصه دراز		از باد صبا چو وصف قدت بشنید		ز آوازهٔ قامت تو آمد به نماز
از بس که کند زلف تو با روی تو ناز		بیم است که از رشک کنم کفر آغاز		من بندهٔ بادی شوم ای شمع طراز		کو زلف تو را ز روی بر دارد باز
دلدار کله‌دوز من از روی هوس		می‌دوخت کلاهی ز نسیج و اطلس		بر هر ترکی هزار زه می‌گفتم		با آنکه چهار تَرَک را یک بس
در یافتم آخر ز قضاش را به شبش		صد بوسه زدم بر لب همچون رطبش		او خواست که دشنام دهد حالی من		دشنام به بوسه در شکستم به لبش
در رهگذری فتاده دیدم مستش		در پاش فتادم و گرفتم دستش		امروز از آن هیچ نمی‌آید یاد		یعنی خبرم نیست ولیکن هستش
من تازه‌گلی که نباشد خارش		یا بلبل خوش‌گو که بود غمخوارش		بازی که سر دست شهان جاش بود		در دام تو افتاد نکو می‌دارش
آن دیده که دیدن تو بودی کارش		از گریه تباه می‌شود مگذارش		وان دل که بتو بود همه بازارش		در حلقهٔ زلف توست نیکو دارش
در ره چو بداشتم به سوگندانش		از شرم عرق کرد زخ خندانش		پس بر رخ زرد من بخندید به لطف		عکس رخ من فتاد بر دندانش
ترکم چو کمان کشید کردم نگهش		دیدم مه و عقربی به زیر کلهش		مه بود رخش عقرب زلف سیهش		وز عقرب در قوس همی رفت مهش
ای عقرب زلفت زده برجانم نیش		تیر قد تو مرا برآورده ز کیش		شد خط تو توقیع سلاطین ز آن روی		سرخ است و توکلت علی الله معنیش
در دبستان دوش از غم و شیون خویش		می‌گشتم و می‌گریستم بر تن خویش		آمد گل سرخ و چاک زد دامن خویش		و آلود اشکم همه پیراهن خویش
من مهستی‌ام بر همه خوبان شده طاق		مشهور به حسن در خراسان و عراق		ای پور خطیب گنجه از بهر خدا		مگذار چنین بسوزم از درد فراق
تا کی ز غم تو رخ به خون شوید دل		و آزرم وصال تو به جان جوید دل		رحم آر کز آسمان نمی‌بارد جان		بخشای که از زمین نمی‌روید دل
ای رنج غم تو برده و خوردهٔ دل		اندیشهٔ تو به ناز پروردهٔ دل		یاد لب تو نقش نهان‌خانهٔ جان		نور رخ تو شمع سراپردهٔ دل
زین سان که فتاد هجر در راه ای دل		ترسم که نبری جان ز غمش آه ای دل		باری چو نه‌ای غائب از آن ماه ای دل		عذر من مستمند می‌خواه ای دل
ای آروزی روان وای داروی دل		با گونهٔ تو گونهٔ گل شد باطل		نقش صنم چین به بر توست خجل		بُتگر نکند پیکر نقشت 
ای فتنهٔ خاص ای بلای دل عام		خورشید فلک روی تو را گشته غلام		در بلخ اگر برآئی ای مه بر بام		در چاه رفو کند قصب کور به شام
برخیز و بیا که هجره پرداخته‌ام		وز بهر تو پردهٔ خوش انداخته‌ام		با من به شرابی و کبابی در ساز		کین هر دو ز دیده و ز دل ساخته‌ام
هر جوی که از چهره به ناخن کندم		از دیده کنون آب درو می‌بندم		بی‌آبی روی بود ار یک چندم		آب از مژه بر روی آن می‌بندم
من عهد تو سخت سست می‌دانستم		بشکستن آن درست می‌دانستم		ای دشمنی‌ای دوست که با من ز جفا		آخر کردی نخست می‌دانستم
لعل تو مزیدن آرزو می‌کُنَدَم		می با تو کشیدن آرزو می‌کندم		در مستی و مخموری و در هشیاری		چنگ تو شنیدن آرزو می‌کندم
رفت آن که سری پر از خمارش دارم		چون جان دارم گهی که خوارش دارم		بر آمدنش چنان امیدم یارست		گوئی که هنوز در کنارش دارم
هر ناله که بر سر شتر می‌کردم		در پای شتر نثار دُر می‌کردم		هر چاه که کاروان تهی کرد ز آب		من باز به آب دیده پر می‌کردم
ای فاختهٔ مهر چون به تو درنگرم		زیبائی طاوس به بازی شمرم		با خندهٔ کبک چون در آئی ز درم		دل همچو کبوتری بپرّد ز برم
دل کو که به نامه شرح غم آغازم		یا جان ز درد با سخن پردازم		از بی‌دلی و بی‌خبری کاغذ و کلک		می‌گیرم و می‌گریم و می‌اندازم
قصاب منی و در غمت می‌جوشم		تا کارد به استخوان رسد می‌کوشم		رسمی‌ست تو را که چون کشی بفروشی		از بهر خدا اگر کشی مفروشم
در کوی خرابات یکی درویشم		ز آن خم زکات بیاور پیشم		صوفی بچه‌ام ولی نه کافرکیشم		مولای کسی نیم غلام خویشم
چون مرغ ضعیف بی پر و بی بالم		افتاده به دام و کس نداند حالم		دردی به دلم سخت پدیدار آمد		امروز من خسته از آن می‌نالم
با ابر همیشه در عتابش بینم		جویندهٔ نور آفتابش بینم		گر مردمک دیدهٔ من نیست چرا		هرگه که طلب کنم در آبش بینم
هر شب ز غمت تازه عذابی بینم		در دیده به جای خواب آبی بینم		و آنگه که چو نرگس تو خوابم ببرد		آشفته‌تر از زلف تو خوابی بینم
تا ظن نبری کز پی جان می‌گریم		زین سان که پیداو نهان می‌گریم		از آب لطیف‌تر نمودی خود را		در چشم مت آمدی از آن می‌گریم
نه مرد سجاده‌ایم و نه مرد کَلیم		ما مرد می‌ایم در خرابات مقیم		قاضی نخورد می که از آن دارد بیم		دُردی خرابات به از مال یتیم
ما بندگی آن رخ زیبات کنیم		و آزادگی طرهٔ رعنایت کنیم		شطرنج غمت مدام چون ما بازیم		باید که دلت نرنجد ار مات کنیم
زرد است ز عشق خاکبیزی رویم		وین نادره به هر کسی چون گویم		این طرفه که خاکبیز زر جوید و من		در کف و  را می‌جویم
زلفین تو سی زنگی و هر سی مستان		سی مستان‌اند خفته در سیمستان		عاج است بناگوش تو یا سیم است آن		ز آن سیمستان بوسه کنم از سی مَسِتان
چشم و دهن آن صنم لاله رخان		از پسته و بادام گرفتست نشان		از بس تنگی که دارد آن چشم و دهان		نه خنده در این گنجد و نه گریه در آن
از ضعف تن آنچنان توانم رفتن		کز دیدهٔ خود نهان توانم رفتن		بگداخته‌ام چنان که گر آه زنم		با ناله بر آسمان توانم رفتن
قلّش و قلندری و عاشق بودن		در مجمع رندان موافق بودن		انگشت‌نمای خلق و خالق بودن		به زانکه به خرقهٔ منافق بودن
دی خوش پسری دیدم اندر زوزن		گر لاف زنی ز خوبرویان زو زن		او بر دل من رحم نکرد و زن کرد		خود داد منش ستاند زو زن
بر هر دو طرف مزن تو بر یک سوزن		و آن زلف شکسته را ز رخ یک سو زن		گر آتش عشق تو وزد یک سوزن		یک سو همه مرد سوزد و یک سو زن
دوش از غم هجرت ای بت عهدشکن		چون دوست همی گریست بر من دشمن		از بس که من از عشق تو می‌نالیدم		تا روز همی سوخت دل شمع به من
ای یاد تو تسبیح زبان و لب من		اندیشهٔ تو مونس روز و شب من		ای دوست مکن ستم که کاری بکند		دودِ دل و آهِ سحر و یا ربِ من
کو آه همه زنهار و عهدت با من		در بستن و عهد آن همه جهدت با من		ناکرده جنایتی بگو از چه سبب		شد زهر سخن‌های چو شهدت با من
از مهر خود و کین تو در تابم من		در چشم تو گوئی به میان آبم من		یا من گنهی کردم و در خشمی تو		یا تو دگری داری و در خوابم من
در دام غم تو بسته‌ای هست چو من		وز جور تو دل شکسته‌ای هست چو من		بر خاستگان عشق تو بسیارند		در عهد وفا نشسته‌ای هست چو من
ای بی‌خبر از غایت دلداری من		فارغ ز دل ستمکش و زاری من		خه خه ز شب کوته و شب خفتن تو		وه وه ز شب دراز و بیداری من
گر خون تو ای بوده پسندیدهٔ من		شد ریخته از اختر شوریدهٔ من		خون من مستمند شیدا به قصاص		تا دیدن تو بریخت از دیدهٔ من
افتاده ز محنت من آوازه برون		ای خانه مهر تو ز دروازه برون		ز اندازه برون است ز جور تو غم		فریاد ازین غم ز اندازه برون
ما را سر ناز دلبران نیست کنون		آن رفت و گذشت و دل بر آن نیست کنون		آن حسن و طراوت که دل و دلبر داشت		دل نیست بر آن و دلبر آن نیست کنون
ای زلف تو حلقه حلقه و چین بر چین		طغرای خط تو برزده چین بر چین		حور از بر تو گریخت پرچین بر چین		زیور همه بر تو ریخت پرچین بر چین
عشق است که شیر نر زبون آید از او		بحری است که طرفه‌ها برون آید از او		گه دوستیی کند که روح افزاید		گه دشمنیی که بوی خون آید از او
آب ارچه نمی‌رود به جویم با تو		جز در ره مردمی نپریم با تو		گفتی که چه کرده‌ام نگوئی با من		آن چیست نکرده‌ای چه گویم با تو
ابریست که خون دیده بارد غم تو		زهریست که تریاک ندارد غم تو		در هر نفسی هزار محنت زده را		بی دل کند و ز جان بر آرد غم تو
ابریست که قطره نم فشاند غم تو		در بوالعجبی هم به تو ماند غم تو		هر چند بر آتشم نشاند غم تو		غمناک شوم گرم نماند غم تو
دل در ازل آمد آشیان غم تو		جان تا به ابد بود مکان غم تو		من جان و دل خویش از آن دارم دوست		کین داغ تو دارد آن نشان غم تو
مؤذن پسری تازه‌تر از لالهٔ مرو		رنگ رخش آب برده از خون تذرو		آوازهٔ قامت خوشش چون برخاست		در خال بباغ در نماز آمد سرو
چون نیست پدید در غمم بیرون شو		ای دیده تو خون گری و ای دل خون شو		ای دل تو نوآموز نه‌ای در غم عشق		حاجت نبود مرا که گویم چون شو
ای روی تو از تازه گل بربر به		وز چین و خطا و خلج و بربر به		صد بندهٔ بربری تو را بنده شد		بربر بر بنده نه که بربر بر به
معشوقه لطیف و چست و بازاری به		عاشق همه با ناله و با زاری به		گفتا که دلت ببرده‌ام باز ببر		گفتم که تو برده‌ای تو باز آری به
ای دست تو دست من به دستان بسته		با زلف تو عهد بت‌پرستان بسته		وای نرگس مست تو به هنگام صبوح		هشیاران را به جای مستان بسته
اندر دل من ای بت عیار بچه		مرغ غم تو نهاده بسیار بچه		این پیچش و شورش دل از زلف تو زاد		از مار چه زاید به جز از مار بچه
ای روی تو ماه را شکست آورده		و ای قد تو سرو را به پست آورده		دانم به سر کار تو در خواهد شد		این جان به خون دل به دست آورده
می خورد به پاییز درخت از ژاله		شد مست و شکوفه می‌کند یک ساله		از بهر شکوفه کردنش بین که چمن		 هزار طشت لعل از لاله
						
دلدار به من گفت که می بر کف نه		داد دل خود ز آب انگور بده		گفتم که به نقل ناز به یا شفتالو		سیب زنخش گفت که شفتالو
تو مونس غم شبان تاریک نه‌ای		یا چون تن من چو موی باریک نه‌ای		عاشق نه می و به عشق نزدیک نه‌ای		تو قیمت عاشقان چه دانی که نه‌ای
زلف و رخ خود به هم برابر کردی		امروز خرابات منور کردی		شاد آمدی ای خسرو خوبان جهان		ای آنکه شرف بر خور خاور کردی
ای رشته چو قصد لعل کانی کردی		با مرکب بار هم‌عنانی کردی		در سوزن او عمر تو کوتاه چراست		نه غسل به آب زندگانی کردی؟
خندان بدو رخ گل بدیع آوردی		واندر که دی فصل ربیع آوردی		چون دانستی که دل به گل می‌‌ندهم		رفتی و بنفشه را شفیع آوردی
هر گه که تو نعل اسب دیگران بندی		داغی دگرم بر دل حیران بندی		قربان شومت پیش چو بر 		وز کیش بر آیم چو تو قربان بندی
مر موی تو را جه بودی بی آزاری		برخاستن از سر چو تو دلداری		من بنده اگر موی شوم در غم تو		هرگز ز سر تو نخیزم باری
چون اسب به میدان ضرب می‌نازی		از طبع لطیف سحرها می‌سازی		فرزین و شه و پیاده فیل و رخ و اسب		خوب و سره و طرفه و نوش می‌بازی
مضراب ز لف و نی ز قامت سازی		در شهر تو را رسد کبوتربازی		دل‌ها چو کبوترند در سینه تپان		تا تو نیِ وصل در کدام اندازی
گر زانکه چو خاک ره ستم‌کش باشی		چون باد همیشه در کشاکش باشی		زنهار ز دست ناکسان آب حیات		بر لب مچکان گرچه در آتش باشی
در سنگ اگر شوی چو نار ای ساقی		هم آب اجل کند گذاری ای ساقی		خاک است جهان صورت برآرای مطرب		باد است نفس باده بیار ای ساقی
گر من به مثل هزار جان داشتمی		در پیش تو جمله بر میان داشتمی		گفتی دل هجر هیچ داری گفتم		گر داشتمی دل دل آن داشتمی
از دیده اگر نه خون روان داشتمی		رازت ز دل خسته نهان داشتمی		ور زانکه نبودی دم سرد و رخ زرد		رازت نه ز دل نهان ز جان داشتمی
ای تُنگ شکر چون دهن تنگت نی		رخسارهٔ گل چون رخ گلرنگت نی		از تیر مژه این دل صد پارهٔ من		میدوز و ز پاره دوختن ننگت نی
بس خون که بدان دو چشم خونخواره کنی		بس دل که بدان دو زلف آواره کنی		ایزد به دل تو رحمتی در فکناد		تا چارهٔ عاشقان بیچاره کنی
در وقت بهار جز لب جوی مجوی		جز وصف رخ یار سمن‌روی مگوی		جز بادهٔ گلرنگ به شبگیر مگیر		جز زلف بتان عنبرین بوی مبوی
جسمی دارم دلی خراب اندر وی		جانی دارم هزار تاب اندر وی		وز آرزوی تو دارم شب و روز		چشمی و هزار چشمه اندر وی
تا کی به هوای دل چنین خوار شوی		در دست ستمگری گرفتار شوی		انگه دانی که دل چه کردست به تو		کز غفلت خواب عشق بیدار شوی
در دل نگذارمت که افگار شوی		در دیده ندارمت که بس خوار شوی		در جان کنمت جای نه در دیده و دل		تا با نفس باز پسین یار شوی
چون بند ز نامهٔ تو بگشاد رهی		بر دستخط تو بوسه‌ها داد همی		شد شاد به وعدهٔ تو دلشاد رهی		دیدار تو را دو چشم بنهاد رهی
شفتالوی آبدارت ای سرو سهی		آمد ز ره بوسه به دندان رهی		سیب زنخت در دل من نار افکند		زین سوخته ناید پس از این بوی همی
هر گه که به زلف عنبر تر سایی		بیم‌ست کزو تازه شود ترسایی		تو پای ز همت چرخ برتر سایی		چون است که نزد بنده با ترس آیی
ای بت به سر مسیح اگر ترسایی		خواهم که به نزد ما تو بی‌ترس آیی		گه چشم ترم به آستین خشک کنی		گه بر لب خشک من لب تر سایی
هان تا به خرابات حجازی نائی		تا کار قلندری نسازی نائی		کینجا ره مردان سراندازان است		جانبازانند تا ببازی نائی
با روی چو نوبهار و با خوی دئی		با ما چو خمار و با دگر کس چو میی		بخت بد ما همی کند سست پیی		ور نه تو چنین سخت گمان نیز نه‌ای
من آن مرغم که افکندم بدام صد بلا خود را		به یک رو از پی هنگام کردم مبتلا خود را		نه دستی داشتم در سر، نه پائی داشتم در گل		بدست خویش کردم اینچنین بی‌دست و پا خود را
دست بر زلف زدم، شب بود، چشمش مست خواب		برقع از رویش گشودم تا درآید آفتاب		گفتمش خورشید سر زد، ماه من بیدار شو		گفت تا من برنخیزم، کی برآید آفتاب
چون قهوه بدست گیرد آن حب نبات		از عکس رُخش قهوه شود آب حیات		عکس رُخ او به قهوه دیدم گفتم		خورشید برون آمده است از ظلمات
چشمان تو با فتنه بجنگ آمده است		ابروی تو غارت فرنگ آمده است		هرگز به دل تو ناله تأثیر نکرد		اینجاست که تیر ما به سنگ آمده است
هر قدر زلف تو ای سلسله مو سلسله دارد		به همان قدر دلم از تو ستمگر گله دارد		گفتیم صبر نما تا ز لبم کام بگیری		آخر ای سنگدل این دل چقدر حوصله دارد
ابروی تو رفته رفته تا گوش آمد		گیسوی تو حلقه حلقه تا دوش آمد		از لعل لبت خون سیاوش چکید		زان خون سیاوش دلم جوش آمد
کشید نقش تو نقاش و اشتباه کشید		به جای آنکه کشد آفتاب ماه کشید		به حسن حضرت یوسف کسی برابر نیست		به اوج سلطنت او را ز قعر چاه کشید
دست برزخ گرفت و سوخت مرا		نیست این سوختن ز حکمت دور		هر کجا او فتد بسوزاند		عکس خورشید از پس بلور
در آب پر غراب افتاده مگیر		یا تودهٔ مشک ناب افتاده مگیر		پیچیده به روی آب دود سیهی		آتش به میان آب افتاده مگیر
هر روز گرفت خانهٔ کعبه شرف		از مولد شیر حق، شهنشاه نجف		جز ذات محمّدی نیامد به وجود		یکتا گهری چو ذات حیدر ز صدف
نموده گوشهٔ ابرو بمن مهی لب بام		هلال یک شبه دیدم بروی بدر تمام		چو دیدمش به لب بام من به دل گفتم		که عمر من بود این آفتاب بر لب بام
مردم از حسرت آهو روشان و رمشان		من ندانم به چه تدبیر بدام آرمشان		نیکرویان جهان را چو سرشتند ز گِل		سنگی اندر گِلشان بود همان شد دلشان
خیّاط پسری بود به دستش ماکو		گفتم که دلی که برده ای از ماکو		گفتا که دل تو در کف من خون شد		از او اثری اگر بخواهی ماکو
ترسا پسرا مسیح سیرم کردی		من شیخ بدم راهب دیرم کردی		از کعبه کشیدی سوی بتخانه مرا		صد شکر که عاقبت به خیرم کردی
چه شد که بر گل عارض گلاب می‌ریزی		ستاره بر رخ این آفتاب می‌ریزی		هزار دیده برای تو اشکریزان است		چرا تو اشک به مثال حباب می‌ریزی
برداشت سپیده دم حجاب از طرفی		بگرفت نگار من نقاب از طرفی		گر نیست قیامت از چه رو گشته عیان		ماه از طرفی و آفتاب از طرفی
ای دلبر عیسی نفس ترسائی		خواهم به برم شبی تو بی ترس آئی		گه پاک کنی با آستین چشم ترم		گه بر لب خشک من لب تر سائی
گر با توام از تو جان دهم آدم را		از نور تو روشنی دهم عالم را		چون بی تو شوم قوت آنم نبود		کز سینه به کام دل برآرم دم را
اندوه تو دلشاد کند هر جان را		کفر تو دهد تازگی ای ایمان را		دل راحت وصل تو مبیناد دمی		با درد تو گر طلب کند درمان را
دل سیر نشد از کم و از بیش تو را		با آن که منازل است در پیش تو را		عذرت نپذیرند گهِ مرگ، از آنک		بسیار بگفته اند در پیش تو را
در کار کش این عقل به کار آمده را		تا راست کند کار به هم برزده را		از نقش خیال در دلت بتکده ایست		بشکن بت و کعبه ساز بتکده را
بی آن که کس رسد زوری از ما		یا گشت پریشان دل موری از ما		بی هیچ  برآورد به صد رسوایی		شوریده سر زلف تو شوری از ما
ای دل تو ز هیچ خلق یاری مطلب		وز شاخ برهنه سایه داری مطلب		عزت ز قناعت است و خواری ز طمع		با عزت خود بساز و خواری مطلب
آبی که به روزگار بندد کیمُخت		تو گه پسرش نام نهی، گاهی دخت		خانی شد و پندار در او رخت نهاد		دیگی شد و امید در او سودا پخت
گر بر فلکی به خاک باز آرندت		ور بر سر نازی، به نیاز آرندت		فی الجمله حدیث مطلق از من بشنو		آزار مجوی تا بنیازارندت
باشد که ز اندیشه و تدبیر درست		خود را به در اندازم از این واقعه چست		کز مذهب این قوم ملالم بگرفت		هر یک زده دست عجز بر صحبت سست
تا گوهر جان در صدف تن پیوست		وز آب حیات گوهری صورت بست		گوهر چو تمام شد، صدف را بشکست		بر طرف کله گوشهٔ سلطان بنشست
ترس اجل و بیم فنا، هستی توست		ور نه ز فنا شاخ بقا خواهد رُست		تا از دم عیسی شده ام زنده به جان		مرگ آمد و از وجود ما دست بشست
وی جملهٔ خلق را ز بالا و ز پست		آورده به فضل خویش از نیست به هست		بر درگه عدل تو چه درویش و چه شاه		در خانهٔ عفو تو چه هشیار و چه مست
معلوم نمی شود چنین از سر دست		کاین صورت و معنی ز چه رو در پیوست		اسرار به جمله گی به نزد هر کس		آن گاه شود عیان که صورت بشکست
با یار بگفتم به زبانی که مراست		کز آرزوی روی تو جانم برخاست		گفتا قدمی ز آرزو زآن سو نه		کاین کار به آرزو نمی آمد راست
ترکیب عناصر ار نگشتی کم و کاست		صورت بستی که طبع صورتگر ماست		بفزود و بکاست تا بدانی ره راست		کاین عالم را مصور کامرواست
در عین علی، هو العلی الاعلی ست		در لام علی، سّر الاهی پیداست		دریای علی سورهٔ حی قیوم		برخوان و ببین که اسم اعظم آن جاست
هر نقش که بر تختهٔ هستی پیداست		آن صورت آن کس است کان نقش آراست		دریای کهن چو بر زند موجی نو		موجش خوانند و در حقیقت دریاست
در کار جهان، بیع و شری بر هیچ است		نقشی است خوش آدمی، ولی بر هیچ است		زنهار بر این چهار دیوار وجود		فارغ ننشینی، که بنی بر هیچ است
افضل دیدی که هر چه دیدی هیچ است		سر تا سر آفاق دویدی هیچ است		هر چیز که گفتی و شنیدی هیچ است		و آن نیز که در کنج خزیدی هیچ است
آن کیست که آگاه ز حسن و خرد است		آسوده ز کفر و دین و از نیک و بد است		کارش نه چو جسم و نفس داد و ستد است		آگاه بدو عقل و خود آگه به خود است
با یک سر موی تو اگر پیوند است		بر پای دلت هر سر مویی بند است		گفتی که رهی دراز دارم در پیش		از خود به خود آی، دوست بین تا چند است
در کوی تو صد هزار صاحب هوس است		تا خود، به وصال تو، که را دسترس است		آن کس که بیافت، دولتی یافت عظیم		و آن کس که نیافت، داغ نایافت بس است
در بادیهٔ عشق دویدن چه خوش است		وز خیر کسان طمع بریدن چه خوش است		گر دست دهد صحبت اهل نفسی		دامن ز زمانه در کشیدن چه خوش است
سرتاسر آفاق جهان از گل ماست		منزلگه نور قدس کلی، دل ماست		افلاک و عناصر و نبات و حیوان		عکسی ز وجود روشن کامل ماست
هر کار که هست در جهان، پیشهٔ ماست		هر شیر دلی که هست، در بیشهٔ ماست		از ما مگذر که چون ببینی به یقین		زان خرم و خوب تر در اندیشهٔ ماست
اول ز مکوّنات، عقل و جان است		و اندر پی او، نُه فلک گردان است		زین جمله چو بگذری چهار ارکان است		پس معدن و پس نبات و پس حیوان است
تا گردش گردون فلک تابان است		بس عاقل بی هنر که سرگردان است		تو غره مشو ز شادی ای گر داری		در هر شادی هزار  غم پنهان است
من آن گهرم که عقل کل کان من است		و این هر دو جهان، دو رکن از ارکان من است		کونین و مکان و ماورا زنده به اوست		من جان جهانم، نه جهان جان من است
چرخ فلکی خرقهٔ نُه توی من است		ذات ملکی نتیجهٔ خوی من است		سّر ازل و ابد که گوش تو شنید		رمزی ز حدیث کهنه و نوی من است
هرگز بت من روی به کس ننموده است		و این گفت و شنود خلق، بر بیهوده است		و آن کس که بتم را به سزا بستوده است		او هم به حکایت ز کسی بشنوده است
هر نفس که او درد ز درمان دانست		دشخوار خرد تواند آسان دانست		چیزی که وجود آن نیابی در خود		بیرون ز خود از چه روی بتوان دانست؟
بر سیر اگر نهاده ای دل، ای دوست		چون سیر به یک بار برون آی از پوست		زنهار مگرد گرد این راه مخوف		تا همچو پیاز خاطرت تو بر تو ست
سمع و بصر و زبان و دستم، همه اوست		من نیستم و هستیِ هستم  همه اوست		این هستی موهوم، خیالی است صریح		زین هستی موهوم چو رستم، همه اوست
راه ازل و ابد، زبان و سرِ توست		و آن دّر که کسی نسفت، در کشور توست		چیزی چه طلب کنی؟ که گم کرده نه ای		از خود بطلب، که نقد تو در بر توست
گر تخم برومند نشد، کشتهٔ توست		ور جامه پسندیده نشد، رشتهٔ توست		گر ز آن که تو را پای فرو رفت به گل		از کس تو منال، کاین گل آغشتهٔ توست
در هر برزن که بنگرم آشوبی ست		آشوب شکنجه ای و زخم چوبی ست		تا پاک کنند گیتی از یک دیکر		هر ریش که هست، بر زنخ جارویی ست
چندین غم مال و حسرت دنیا چیست		هرگز دیدی کسی که جاوید بزیست؟		این یک نفسی که در تنت عاریتی ست		با عاریتی، عاریتی، باید زیست
من من نی ام، آن کس که منم، گوی که کیست؟		خاموش منم، در دهنم گوی که کیست		سر تا قدمم نیست به جز پیرهنی		آن کس که منش پیرهنم، گوی که کیست
گفتم که مگر تخم هوس کاشتنی ست		نه نه، غلطم، که جمله بگذاشتنی ست		بگذاشتنی ست هر چه در عالم هست		الا عزت که آن نگه داشتنی ست
عشق تو ز هر بی خبری خالی نیست		درد تو ز هر بی بصری خالی نیست		هر چند که در خلق جهان می نگرم		سودای تو از هیچ سری خالی نیست
احداث زمانه را چو پایانی نیست		و احوال جهان را سر و سامانی نیست		چندین غم بیهوده به خود راه مده		کاین  مایهٔ عمر نیز چندانی نیست
آن کس که درون سینه را دل پنداشت		گامی دو نرفته، جمله را حاصل پنداشت		علم و ورع و زهد و تمنا و طلب		این جمله رهند، خواجه منزل پنداشت
ای در طلب آن که لقا خواهی یافت		وقتی دگر از فوق سما خواهی یافت		با توست خدا و عرش اعظم دل توست		با خود چو نیابی اش کجا خواهی یافت
راهی ست دراز و دور، می باید رفت		آنجات اگر مراد برناید، رفت		تن مرکب توست تا به جایی برسی		تو مرکب تن شوی، کجا شاید رفت؟
آرام منا، کجاست آرامگه ات		ره سوی تو کو؟ که سوی من باد رهت		زین روی که مه به شب بُوَد، روز رهی		شب گشت در آرزوی روی چو مهت
بر خود چه نهی رنج در این جای سه پنج		چون پای یقین نهاده ای بر سر گنج		بنشین به تأنی و بر آسا از رنج		و آن گنج به معیار خرد بر خود سنج
هستی تو سزای این و صد چندین رنج		تا با تو که گفت کاین همه بر خود سنج		از خوردن و خواستن بر آسا و بباش		و آرام گزین که خفته ای بر سر گنج
ای کرده فریبنده جهانت گستاخ		می آیی و می روی در او پهن و فراخ		گوی نرسد مرگ به من؛ چون نرسد؟		نه پای وی آبله، نه کفشش سوراخ
عمر تو اگر افزون شود از پانصد		افسانه شوی، عاقبت از روی خرد		باری چو فسانه می شوی، ای بخرد		افسانهٔ نیک شو، نه افسانهٔ بد
چون درد توام در این دل ریش افتاد		بیگانگی ام نخست بر خویش افتاد		چون دیده به جستجوی رویت برخاست		از آرزوی تو اشک در پیش افتاد
دل نعره زنان ملک جهان می طلبد		پیوسته وجود جاودان می طلبد		مسکین خبرش نیست که صیاد اجل		پی بر پی او نهاده، جان می طلبد
غم با لطف تو شادمانی گردد		عمر از نظر تو جاودانی گردد		گر باد به دوزخ برد از کوی تو خاک		آتش همه آب زندگانی گردد
عشق تو مرا زندهٔ جاویدان کرد		سودای توام، بی سر و بی سامان کرد		لطف و کرم تو، جسم را چون جان کرد		در خاک عمل بهتر از این نتوان کرد
در عشق تو جان بوالهوس می میرد		چون شعله ز انبوهی خس می میرد		روزی که دلم به طره بستی، گفتم		کاین مرغ آخر در این قفس می میرد
یاد تو کنم دلم چنان برخیزد		که امید به کلی از جهان برخیزد		آیا بودا که از میان من و تو		ما بین فراق از میان بر خیزد
چندان برو این ره که دویی برخیزد		گر هست دویی، به رهروی برخیزد		تو او نشوی، ولی اگر جهد کنی		جایی برسی کز تو، تویی برخیزد
دنیا مطلب تا همه دین ات باشد		دنیا طلبی، نه آن ، نه این ات باشد		بر روی زمین، زیر زمین وار بزی		تا زیر زمین، روی زمین ات باشد
از شبنم عشق خاک آدم گل شد		صد فتنه و شور در جهان حاصل شد		چون نشتر عشق بر رگ روح زدند		یک قطره فرو چکید و نامش دل شد
تا داروی او درد مرا درمان شد		پستیم بلندی شد و کفر ایمان شد		جان و دل و تن، هر سه حجاب ره بود		تن دل شد و دل جان شد و جان جانان شد
صاحب نظران که آینهٔ یک دگراند		چون آینه از هستی خود بی خبراند		گر روشنی ای می طلبی، آینه وار		در خود منگر، تا همه در تو نگرند
مردان رهت که سرّ معنی‌دان اند		از دیدهٔ کوته نظران پنهان اند		این طرفه تر است، هر که حق را بشناخت		مؤمن شد و خلق کافرش می‌خوانند
مردان رهت واقف اسرار تواند		باقی همه سرگشتهٔ پرگار تواند		هفتاد و دو ملت همه در کار تواند		تو با همه و همه طلبکار تو اند
آنان که ز معبود خبر یافته اند		از جملهٔ کائنات سر تافته اند		دریوزه همی کنم ز مردان نظری		مردان همه از قرب نظر یافته اند
در مصطبهٔ عمر ز بد نامی چند		عاجز شده از سر زنش عامی چند		کو قوت پایی که مرا گیرد دست		تا پیش اجل باز روم گامی چند
تا حا و دو میم و دال نامت کردند		عرش و فلک و کعبه مقامت کردند		اکنون که به رهبری تمامت کردند		سرتاسر آفاق به نامت کردند
آن ها که زمین زیز قدم ها فرسودند		وندر طلبش هر دو جهان پیمودند		آگاه نمی شوم که ایشان هرگز		زین حال چنانکه هست آگه بودند
ناکرده دمی آن چه تو را فرمودند		خواهی که چنان شوی که مردان بودند		تو راه نرفته ای، از آن ننمودند		ور نه که زد این در، که درش نگشودند
آنان که مقیم حضرت جانان اند		یادش نکنند و بر زبان کم رانند		و آنان که مثال نای، باد انبان اند		دورند از او، از آن به بانگش خوانند
برخیز که عاشقان به شب راز کنند		گرد در و بام دوست پرواز کنند		هر جا که دری بود به شب در بندند		الا در عاشقان که شب باز کنند
هفتاد و دو فرقه در رهت می‌پویند		هر یک سخنان مختلف می‌جویند		سررشتهٔ حق به دست یک طایفه است		باقی به خوش آمد سخنی می‌گویند
از هستی خود چو بی خبر خواهم بود		این جا بُدنم هیچ نمی دارد سود		زین مزبله زود رخت بر باید بست		وز ننگ وجود تا عدم رفتن زود
ای ذات تو در دو کون مقصود وجود		نام تو محمد و مقامت محمود		دل بر لب دریای شفاعت بستم		زان روی روان می کنم از دیده دو رود
عشق از ازل است و تا ابد خواهد بود		جویندهٔ عشق بی عدد خواهد بود		فردا که قیامت آشکارا گردد		هر دل که نه عاشق است، رد خواهد بود
تا روی زمین و آسمان خواهد بود		حیوان و نبات، هر دوان خواهد بود		تا چرخ و سراسر اختران سیر کنند		نقد تو خلاصهٔ جهان خواهد بود
گر ملک تو مصر و شام و چین خواهد بود		و آفاق تو را زیر نگین خواهد بود		خوش که عاقبت نصیب من و تو		ده گز کفن و دو گز زمین خواهد بود
سرگشتهٔ تو عقل بسی خواهد بود		بی آن که به تو دسترسی خواهد بود		زین تیره مغاک، دستگیر دل من		هم نور تو باشد، ار کسی خواهد بود
کوتاه کنم قصه که بس مشکل بود		آرندهٔ نامه هم بس مستعجل بود		پروای نوشتن بسی نیز نداشت		دستم که گهی بر سر و گر بر دل بود
ای خواجه اگر کار به کامت نبود		یا خطبهٔ جاوید به نامت نبود		خوش باش و مخور غصه که گر دار جهان		مُلکت شود، از حرص تمامت نبود
درویش کسی بود که نامش نبود		گامی که نهد مراد و کامش نبود		در آتش فقر اگر بسوزد شب و روز		هرگز طمع پخته و خامش نبود
هر دیده که او عطای حق دیده بود		سر تا قدمش ز نور حق دیده بود		زنهار تو دید هر کسی دیده مخوان		آن دیده بود که حق در او دیده بود
ای ذات منزهت مبرا ز وجود		بر خاک در تو کرده ارواح سجود		چون قطرهٔ شبنم است بر برگ گلی		از راه عدم هر آن چه آید به وجود
ای ذات تو سر دفتر اسرار وجود		نقش صفتت بر در و دیوار وجود		در پردهٔ کبریا نهان گشته ز خلق		بنشسته عیان بر سر بازار وجود
هر گه که دلم با غمت انباز شود		صد در ز طرب بر رخ من باز شود		به زان نبود که جان فدای تو کنم		تیهو چو فدای باز شود باز شود
تا دل ز علایق جهان حُرّ نشود		هرگز صدف وجود پُر دُر نشود		پر می نشود کاسهٔ سرها از عقل		هر کاسه که سر نگون بود، پر نشود
از رفته قلم هیچ دگرگون نشود		وز خوردن غم به جز جگر خون نشود		هان تا جگر خویش به غم خون نکنی		هر ذره هر آن چه  هست افزون نشود
رو دیده بدوز تا دلت دیده شود		زان دیده جهان دگرت دیده شود		گر تو ز سر پسند خود برخیزی		احوال تو سر به سر پسندیده شود
می‌زن نفسی، کاین دم از او می‌زاید		وین دم، دم ماست، گر تو را می‌شاید		گر در یابی، زنده بمانی جاوید		ور نه دم ماست، هم به ما می‌آید
سیر آمده ای ز خویشتن می باید		برخاسته ای ز جان و تن می باید		در هر منزل هزار بند افزون است		زین گرم روی بند شکن می باید
رو خانه برو، که شاه ناگاه آید		ناگاه به نزد مرد آگاه آید		خرگاه وجود را از خود خالی کن		چون پاک شود، شاه به خرگاه آید
ای از همه آزرده، بی آزار گذر		وای مست فریب بوده، هشیار گذر		آرامگه نهنگ مرگ است دهنت		بر خوابگه نهنگ، بیدار گذر
یا رب ز کرم بر من دل ریش نگر		وی محتشما، بر من درویش نگر		خود می دانم لایق درگاه نی ام		بر من منگر، بر کرم خویش نگر
ای از تو فتاده عالمی در شر و شور		فارغ شدهٔ غنی و مردم همه عور		تو با همه در حدیث و گوش همه کر		تو با همه در حضور و چشم همه کور
زنهار در آن کوش که در زیر سپهر		با هیچ کس‌ات هیچ نپیوندد مهر		تا بو که از این  هزاهزکون و فساد		بیرون شدنیت زود بنماید چهر
عمر از پی افزون زر کاسته گیر		صد گنج زر از رنج تن آراسته گیر		پس بر سر آن گنج چو بر صحرا برف		روزی دو سه بنشسته و برخاسته گیر
دانی که چرا زنند این طبلک باز؟		تا گم شده‌گان  به راه باز آیند باز		دانی که چرا دوخته اند دیدهٔ باز؟		تا باز به قدر خود کند دیده فراز
در هستی کون خویش، مردم ز آغاز		با خلق جهان و با جهان است انباز		وآنگه ز جهان و هر چه هست، اندر وی		آگه شود و همه به او گردد باز
تاریک شد از هجر دل افروزم، روز		شب نیز شد از آه جهان سوزم، روز		شد روشنی از روز و سیاهی ز شبم		اکنون نه شبم شب است، نه روزم روز
ای خواجه تو خود چه دیده‌ای؟ باش هنوز		زین ره به کجا رسیده‌ای؟ باش هنوز		زآن جرعه کز آن سپهر سرگردان شد		یک قطره تو کی چشیده‌ای؟ باش هنوز
تا کی باشی ز عافیت در پرهیز		با خلق به آشتی و با خود به ستیز؟		ای خفتهٔ بی خبر اگر مرده نه‌ای		روز آمد و رفت، تا به کی خُسبی؟ خیز!
بیرون ز چهار عنصر و پنج حواس		از شش جهت و هفت خط و هشت اساس		سری است نهفته در میان خانهٔ جان		کان را نتوان یافت به تقلید و قیاس
تا چند روی از پی تقلید و قیاس		بگذر ز چهار اسم و از پنج حواس		گر معرفت خدای خود می طلبی		در خود نگر و خدای خود را بشناس
در خرقه چه پیچی، ار نه ای شاه شناس		کز خرقه نه امید فزاید نه هراس		خز برکنی از کرم و بپوشی که لباس		چون پوشش تن بود چه دیبا چه پلاس
ز افسانه گری ای دل دانش نشناس		پیوسته قرین شک، ندیم وسواس		تا تو تهی از عقل  و پر از پنداری		فربه نه‌ای، از فریب داری آماس
هان ای دل بد زهره ز شمشیر مترس		بفشار قدم، ز حملهٔ شیر مترس		در ساحت این زمانهٔ عاریتی		ز اقبال مشو شاد و ز ادبیر مترس
بالا مطلب ز هیچ کس  بیش مباش		چون مرهم نرم باش، چون نیش مباش		خواهی که ز هیچ کس به تو بد نرسد		بدخواه و بدآموز و بداندیش میاش
واپس منگر دمی و در پیش مباش		با خویش مباش و خالی از خویش مباش		خواهی که غریق بحر توحید شوی		مشنو، منگر، میندیش، مباش
ای دل چو طربناک نه‌ای، شادان باش		جرم تو ز دانش است، رو نادان باش		خواهی نروی ز دست و با خود باشی		مانند پری ز آدمیان پنهان باش
کو دل که بداند نفسی اسرارش		کو گوش که بشنود دمی گفتارش		معشوق جمال می‌نماید شب و روز		کو دیده که بر خورد از آن دیدارش
غم چند خوری ز کار نا آمده پیش		رنج است نصیب مردم دوراندیش		خوش باش و جهان تلخ مکن در بر خویش		کز خوردن غم قضا نگردد کم و بیش
زین تابش آفتاب و تاریکی میغ		زین بیهده زندگانی مرگ آمیغ		با خویشتن آی تا نباشی باری		نه بوده به افسوس و نه رفته به دریغ
جان می بردم به سوی آن عالم پاک		تن می کشیدم به سوی این تودهٔ خاک		روزی بینی پیرهن تن شده چاک		جان گفته مرا انعم الله مساک
گر فضل کنی ندارم از عالم باک		ور قهر کنی، شوم به یک بار هلاک		روزی صد بار گویم ای صانع پاک		مشتی خاکم، چه آید از مشتی خاک
روزی که برند این تن پر آز را به خاک		وین قالب پرورده به صد ناز به خاک		روح از پی من نعره زنان خواهد گفت		خاک کهن است، می رود باز به خاک
ای از تو همیشه کار پندار به برگ		در گوش تو هر زمان همی گوید مرگ		کای برشده بر هوا، ز گرمی چو بخار		باز آی به خاک سرد گشته چو تگرگ
ای عمر عزیز داده بر باد از جهل		وز بی‌خبری کار اجل داشته سهل		اسباب دو صد ساله سگالیده به پیش		نا یافته از زمانه یک ساعت مهل
درّی که من از میان جان یافته‌ام		تا ظن نبری که رایگان یافته‌ام		شب های دراز من به امید وصال		جان داده‌ام و بهای آن یافته‌ام
معشوقه عیان بود، نمی دانستم		با ما به میان بود، نمی دانستم		گفتم به طلب مگر به جایی برسم		خود تفرقه آن بود، نمی دانستم
از نه پدر و چهار مادر زادم		از هفت و دو و سه، مستمند و شادم		پنج اصلم و در خانهٔ شش بنیادم		من در کف این گروه چون افتادم؟
من مهر تو در میان جان ننهادم		تا مهر تو بر سر زبان ننهادم		تا دل ز همه جهان کرانه نگرفت		با او سخن تو در میان ننهادم
در جستن جام جم جهان پیمودم		روزی ننشستم و شبی نغنودم		ز استاد چو وصف جام جم پرسیدم		آن جام جهان نمای جم، من بودم
آزردن خلق کافری پندارم		وز خلق جهان همین طمع می دارم		می کوشم تا ز من نیازارد کس		تدبیرم چیست تا ز کس نازارم؟
تا ظن نبری کز آن جهان می ترسم		وز مردن و از کندن جان می ترسم		چون مرگ حق است، من چرا ترسم از او		چون نیک نزیستم از آن می ترسم
از عشق تو بهره نیست جز سرزنشم		بی آنکه به جای هیچ کس بد کنشم		هر چیز که ناخوش است، این زندگی‌ام		چون از پی توست، من بدان خوش منشم
از هر چه در این ملک نی‌ام کم، بیشم		از حاشیه بیگانه و با شه خویشم		نه بیم شناسم، نه امید اندیشم		بی آنکه روم، ز هر رونده پیشم
من با تو نظر از سر هستی نکنم		اندیشه ز بالا و ز پستی نکنم		می‌بینم و می‌پرستم از روی یقین		خود بینی و خویشتن پرستی نکنم
از روی تو شاد شد دل غمگینم		من چون رخ تو به دیگری بگزینم؟		در تو نگرم، صورت خود می یابم		در خود نگرم، همه تو را می بینم
دنیا چو رباط و ما در او مهمانیم		تا ظن نبری که ما در او می‌مانیم		در هر دو جهان خدای می‌ماند و بس		باقی همه کل من علیها فان‌ایم
با یاد جلال در بیابان رفتیم		وز عالم تن به عالم جان رفتیم		عمری شب و روز در تفکر بودیم		سرگشته برآمدیم و حیران رفتیم
زان پیش که ما طفیل آدم بودیم		در خلوت خاص، هر دو محرم بودیم		بی منت عین و شین و قاف، اندر گل		معشوقه و عشق، هر دو با هم بودیم
یا رب چو بخوانی ام، اطعنا گویم		فرمان تو را  به جان سمعنا گویم		بر من تو به فضل اگر غفرنا گویی		من آیم و ربنا ظلمنا گویم
تخمی است خرد، که جان از او رُست و روان		بار و بر و برگش آخشیج و حیوان		از تخم غرض بَر است و بَر هَست همان		آباد بر آن بَر که ز تخم است نشان
حیوان ز نبات است و نبات از ارکان		ارکان اثر گردش چرخ گردان		چرخ است به نفس قائم و نفس به عقل		عقل است فروغ نور مهر یزدان
جایی که مقام نیست‌ات، مرحله دان		وین عمر پر آفت و بلا را تله دان		چون بر تنت از حدوث مردم حدث ا‌ست		جای حدث حدوثه را مزبله دان
از فضل چه حاصل است جز جان خوردن		افسوس افضل که فضل نتوان خوردن		نان پاره چو در دست سگان است امروز		از دست سگان نمی توان نان خوردن
یا رب چه خوش است بی دهان خندیدن		بی منت دیده، خلق عالم دیدن		بنشین و سفر کن، که به غایت نیکوست		بی زحمت پا گرد جهان گردیدن
یک سو پسرت نشسته و یک سو زن		این جمله به هم بگذار و بر یک سو زن		عیسی نتوانست بر افلاک رسید		تا داشت ز اسباب جهان یک سوزن
در ظلم به قول هیچ کس کار مکن		با خلق به خُلق گوی و آزار مکن		فردا گویی من چه کنم؟ او می گفت		این از تو بنشوند، زنهار مکن!
اندر ره حق تصرف آغاز مکن		چشم بد خود به عیب کس باز مکن		سّر همه بندگان خدا می داند		در خود نگر و فضولی راز مکن
با خلق به خُلق زندگانی می کن		نیکی همه عمر تا توانی می کن		کام همه را بر آر از دست و زبان		و آنگه بنشین و کامرانی می کن
گویند کز این جهان مگر شادم من		یا خود ز عدم برای این زادم من		مقصود من از هر دو جهان وصل تو بود		ور نه ز وجود و عدم آزادم من
بر سیر اگر نهاده ای دل اکنون		از پوشش و قوت خود مجو هیچ افزون		خاری که ز امید خلد در پایت		خالی می‌کن به سوزن فکر برون
دل مغز حقیقت است و تن پوست، ببین		در کسوت روح، صورت دوست ببین		هر چیز که آن نشان هستی دارد		یا سایهٔ نور اوست، یا اوست، ببین
دشت از مجنون که لاله می روید از او		ابر از دهقان که ژاله می روید از او		طوبی و بهشت و جوی شیر از زاهد		ما و دلکی که ناله می روید از او
ای تاج لعمرک ز شرف بر سر تو		وی قبلهٔ عالمین ز خاک در تو		در خطهٔ کون و هر کجا سلطانی ست		بر خط تو سر نهاد و شد چاکر تو
گر خلوت و عزلت است سرمایهٔ تو		هرگز به ضلالت نرسد پایهٔ تو		مانند هما مجرد آ تا بینی		ارباب سعادت همه در سایهٔ تو
افضل تو به هر حال مغرور مشو		پروانه صفت به گرد هر نور مشو		از خود بینی‌ست کز خدا دور شوی		نزدیک خود آ و از خدا دور مشو
ای دل ز غم جهان که گفتت خون شو		یا ساکن عشوه خانهٔ گردون شو		دانی چه کنی چو نیست سامان مُقام		انگار درون نیامدی، بیرون شو
افضل درِ دل می زنی، آخر دل کو؟		عمری ست که راه می روی، منزل کو؟		شرمت بادا ز خلوت و خلوتیان		هفتاد و دو چله داشتی، حاصل کو؟
دنیا به مراد رانده گیر، آخر چه؟		وین نامهٔ عمر خوانده گیر، آخر چه؟		گیرم که به کام دل بمانی صد سال		صد سال دگر بمانده گیر، آخر چه؟
ای پای شرف بر سر افلاک زده		وی دم همه از خلعت لولاک زده		و آنگه به سرانگشت ارادت، یک شب		درع قصب ماه فلک چاک زده
ای دل به چه غم خوردنت آمد پیشه		وز مرگ چه ترسی، چو درخت از تیشه		گر زانکه به ناخوشی برندت زینجا		خوش باش که رستی ز هزار اندیشه
گر مغز همه بینی و گر پوست همه		هان تا نکنی کج نظری، کوست همه		تو دیده نداری که درو در نگری		ورنه ز سرت تا به قدم اوست همه
ای لطف تو در کمال بالای همه		وی ذات تو از علوم دانای همه		بینی بد و نیک و همه پیدا و نهان		چون دیدهٔ صنع توست بینای همه
مستم به خرابات، ولی از می نه		نقلم همه نقل است و حریفم شئ نه		در گوشهٔ خلوتم نشان پی نه		اشیا همه در من و من در وی نه
رندی باید، ز شهر خود تاخته‌ای		بنیاد وجود خود برانداخته‌ای		زین نادره‌ای، سوخته‌ای، ساخته‌ای		و آنگه به دمی هر دو جهان باخته‌ای
این نیست جهان جان که پنداشته ای		وین نیست ره وصل که برداشته ای		آن چشمه که خضر خورد از او آب حیات		در منزل توست، لیک انباشته ای
گر دریابی که از کجا آمده‌ای		وز بهر چه  وز بهر چرا آمده‌ای		گر بشناسی، به اصل خود بازرسی		ور نه چو بهایم به چرا آمده‌ای
ای عین بقا در چه بقایی که نه‌ای؟		در جای نه‌ای؟ کدام جائی که نه‌ای؟		ای ذات تو از جا و جهت مستغنی		آخر تو کجانی؟ و کجائی که نه‌ای؟
ای آن که شب و روز خدا می طلبی		کوری گرش از خویش جدا می طلبی		حق با تو به صد زبان همی گوید راز		سر تا قدمت منم، که را می طلبی؟
ای صوفی صافی که خدا می‌طلبی		او جای ندارد، ز کجا می‌طلبی؟		گر زانکه شناسی اش چرا می خواهی		ور زانکه ندانی اش که را می‌طلبی؟
دعوی به سر زبان خود وابستی		در خانه هزار بت، یکی نشکستی		گویی به یک قول شهادت رستم		فردات کند خمار، کامشب مستی
از معدن خویش اگر جدا افتادی		آخر بنگر که خود کجا افتادی		در خانهٔ خود خدای را گم کردی		زان در ره خانهٔ خدا افتادی
مردی باید، بلند همت مردی		زین تجربه دیده ای، خرد پروردی		کو را به تصرف اندرین عالم خاک		بر دامن همت ننشیند گردی
گر حاکم صد شهر و ولایت گردی		ور در هنر و فضل به غایت گردی		گر فاسق مطلقی و گر زاهد خشک		روزی دو سه بگذرد حکایت گردی
تا کی پی اسباب و تنعم گردی؟		تا چند دَرِ سرای مردم گردی؟		در دایرهٔ وجود تو دایره ای ست		زین دایره گر برون روی گم گردی
گر در نظر خویش حقیری، مردی		ور بر سر نفس خود امیری، مردی		مردی نبود فتاده را پای زدن		گر دست فتاده‌ای بگیری، مردی
یک ذره ز فقر اگر به صحرا بودی		نه کافر و نه گبر و نه ترسا بودی		گر دیدهٔ جهل خلق بینا بودی		این رشته که سر دو تاست، یک تا بودی
در آینهٔ جمال حق کن نظری		تا جان و دلت بیابد از حق خبری		خواهی که دل و جانت منور گردد		باید که به کویش گذری سحری
در جستن جام جم ز کوته نظری		هر لحظه گمانی نه به تحقیق بری		رو دیده به دست آر که هر ذرهٔ خاک		جامی‌ست جهان نما، چون در نگری
گر تو به خود و حال خود در نگری		بر تن همه پوست همچو جامه بدری		از خوردن نان و آب بینی که همی		جز زهر نیاشامی و جز خون نخوری
یا رب ز قضا بر حذرم می‌داری		وز حادثه ها بی خبرم می‌داری		هر چند ز من بیش بدی می‌بینی		هر دم ز کرم نکوترم می‌داری
گیرم که سلیمان نبی را پسری		بر باد نشسته ای، جهان می سپری		گیرم که به کام توست گیتی، شب و روز		بنگر که پدر چه برد تا تو چه بری
با داده قناعت کن و با داد بزی		در بند تکلف مرو، آزاد بزی		در به ز خودی نظر مکن، غصه مخور		در کم ز خودی نظر کن و شاد بزی
از باد اگر سبق بری در تیزی		چون خاک اگر هزار رنگ آمیزی		چون آب محبت علی نیست تو را		آتش ز برای خود همی انگیزی
از کبر مدار هیج در سر هوسی		کز کبر به جایی نرسیده است کسی		چون زلف بتان شکستگی عادت کن		تا دل ببری  هزار، در هر نفسی
تا ره نبری به هیچ منزل نرسی		تا جان ندهی به هیچ حاصل نرسی		حال سگ کهف بین که از نادره‌هاست		تا حل نشوی به حل مشکل نرسی
بی مرگ به عمر جاودانی نرسی		نامرده به عالم معانی نرسی		تا همچو خلیل اندر آتش نروی		چون خضر به آب زندگانی نرسی
در راه طلب اگر تو نیکو باشی		فرماندهٔ این سرای نه توی باشی		اول قدم آن است که او را طلبی		واخر قدم آن است که خود او باشی
ای دل، ز شراب جهل، مستی تا کی؟		وی نیست شونده، لاف هستی تا کی؟		ای غرقهٔ بحر غفلت، ار ابر نه‌ای		تر دامنی و هوا پرستی تا کی؟
ای تو به مجردی نرفته گامی		چه‌ات زهرهٔ آن بود که جویی کامی		تو درد فراق نیمه شب برده نه‌ای		در صحبت او کجا رسی تا خامی
رفتم به سر تربت محمود غنی		گفتم که چه برده ای ز دنیای دنی؟		گفتا که دو گز زمین و ده گز کرباس		تو نیز همین بری، اگر صد چو منی
ای آن که خلاصهٔ چهار ارکانی		بشنو سخنی ز عالم روحانی		دیوی و ددی و ملکی، انسانی		با توست هر آنچه می نمایی، آنی
ای ناطق اگر به مرکز جسمانی		حاصل نکنی معرفت سبحانی		فردا که علایق از بدن قطع شود		در ظلمت جهل جاودان در مانی
ای نفس گذشت عمر در حیرانی		خود سیر نمی شوی ز بی سامانی		نه لذت زندگی خود می یابی		نه راحت مردگی تن می‌دانی
گر با تو فلک بدی سگالد، چه کنی؟		ور سوخته‌ای از تو بنالد، چه کنی؟		ور غم زده‌ای شبی به انگشت دعا		اقبال تو را گوش بمالد، چه کنی؟
ای دل ز غبار تن اگر پاک شوی		تو روح مقدسی، بر افلاک شوی		عرش است نشیمن تو، شرمت بادا		کآیی و مقیم خطهٔ خاک شوی
تا خاص خدای را تو از جان نشوی		بر مرکب عشق مرد میدان نشوی		شیران جهان پیش تو روبه باشند		گر تو سگ نفس را به فرمان نشوی
ای لطف تو دستگیر هر خود رایی		وی عفو تو پرده پوش هر رسوایی		بخشای بر آن بنده که اندر همه عمر		جز درگه تو هیچ ندارد جایی
تا دیدهٔ دل ز دیده‌ها نگشایی		هرگز ندهند دیده‌ها بینایی		امروز از این شراب جامی در کش		مسکین تو که در امید پس فردایی
زنهار در این راه مجازی نائی		تا کار حقیقتی نسازی، نائی		این ره ره مردان و سراندازان است		جان بازان اند، تا نبازی نائی
یا رب چو بر آرندهٔ حاجات تویی		هم قاضی کافهٔ مهمات تویی		من سّر دل خویش چه گویم با تو		چون عالم سر و الخفیات تویی
ای نسخهٔ نامهٔ الاهی که تویی		وی آینهٔ جمال شاهی که تویی		بیرون ز تو نیست هر چه در عالم هست		از خود بطلب، هر آن چه خواهی که تویی
قاضی پسرش در رمضان خورد شراب		وآنگه به لواط کرد بیچاره شتاب		ای زمره اسلام بگویید جواب		کافر به اگر چنین مسلمان خراب
ای خلعت فاستقم ببالای تو راست		بر تارک تو تاج لعمرک زیباست		چون روی تو بر بام فلک مهر نیافت		چون قد تو بر طرف چمن سرو نخاست
بالای خوشت به سرو می ماند راست		همچون قد تو زباغ شمشاد نخاست		چشم سیه فتنه گرت عین بلاست		چین سر زلف شکن مشک خطاست
در خانه تو مزاج مرزنگوش است		وز خط تو افتاب کحلی پوش است		گویی که دواتت ظلماتست کزو		خضر قلم ترا دهان پر نوش است
اسرار غم عشق بگنجینه ماست		دردانه غم در صدف سینه ماست		با هر که در آمیختم از من بگریخت		جز غم که حرف و یار دیرینه ماست
آن رفته ز چشم و مانده در دل چونست		آن شکل ظریف و آن شمایل چونست		نرگس بمیان آب خرم باشد		آن نرگس آبدار در گل چونست
عنبر اثری ز فضله خامه توست		بوی خط تو در شکن نامه توست		چون فضله نحل سر به سر عین شفاست		آن رشحه که اندر گلوی خامه توست
خوش وقت بهار و سبزه و دامن کشت		با پسته دهن شکر لب حور سرشت		در باغ مراد ما چنین سرو نرست		بر خاک امید ما کس این دانه کشت
ایام نشاط و شادمانی بگذشت		دوران مراد و کاردانی بگذشت		فریاد که عمر و زندگانی بنماند		هیهات که عالم جوانی بگذشت
فریاد که آن یار پسندیده برفت		ناکرده وداع ما و نادیده برفت		دل را به که آرام دهم مسکین من		کآرام دل و روشنی دیده برفت
زادی که ره دراز می باید رفت		با روزه و  با نماز می باید رفت		ترکیب تو چون ز خاک پرداخته اند		ای خال به خاک باز می باید رفت
دائم ز ولایت ولی خواهم گفت		چون روح قدس نادعلی خواهم گفت		تا رفع شود غمی که برجان منست		کُلُّ هَمٍّ سینجلی خواهم گفت
بلبل ز پی گل غزلی تر می گفت		باد سحر از نسیم عنبر می گفت		لاله صفت کلاه دارا می کرد		نرگس سخن از تاج سکندر می گفت
در خانه خود به کمترین مایه قوت		بیچاره به سر کنی به صد صبر و سکوت		بر سفره مردم نکشی دست به لوت		تا پر نکنی شکم به سان الموت
ای کعبه مقصود دل من کویت		دور از تو شدم ز مویه همچون مویت		اکنون که ز دیدار تو محروم شدم		در خواب من آی تا ببینم رویت
ای هزل تمام هیچ و هازل همه هیچ		زنهار  چه زنهار که در هزل مپیچ		قولی که نه دین و شرع باشد مپسند		راهی که به سوی حق نباشد مپسیچ
تیر تو هلاکت بداندیش تو باد		قربان رهت دشمن بدکیش تو باد		ای چرخ کمان پشت به خدمت کاری		خم ساخته پشت چون کمان پیش تو باد
لاله زدم باد صبا می خندد		گویی لب و لعل دلربا می خندد		ای دوست بگویم که چرا می خندد		بر کوتاهی عمر ما می خندد
لاله به کرشمه بر چمن می خندد		در باغ شقایق و سمن می خندد		در خنده بین که با تنگدلی		همچون لب آن تنگ دهن می خندد
صافی جهان چو نیست می ساز به درد		پشمینه بپوش چون همی باید مرد		از مرگ چه دشوار تر آن کز ره عجز		حاجت به در همچو خودی باید برد
نوک قلمت که مشک از او می بارد		بر صفحه گل عنبر تر بنگارد		برنامه هستی قلم انصافت		بنشاند عدل و ظلم از او بردارد
ز آن درد که آن دیده روشن دارد		چشمم ز برای او گهر می بارد		آن درد اگر غمزه او بگذارد		چشمم به مژه ز چشم او بر دارد
لطفت همه کارهای او نیکو کرد		آری همه کارهای ما نیک او کرد		او نیکو کرد و ما همه بد کردیم		ما را به نکو کاری خود بدخو کرد
در شست تو چون کمان خمیدن گیرد		قوس قزح از هوا رمیدن گیرد		چون کرکس تیر تو پریدن گیرد		دل در بر نسرین طپیدن گیرد
اغیار چو از میان کناری گیرد		هر دست طرب دامن یاری گیرد		بنشین نفسی کاین دل سودایی من		در سایه سرو تو قراری گیرد
ایام گل است و ابر نم می ریزد		وز شاخ نشاط بار غم می ریزد		در سایه سرو  از گل و بادام بهی		باد سحر آمد و درم می ریزد
مشک از سر زلف آن صنم می ریزد		عنبر ز شبستان ارم می ریزد		سر تا قدمش چو سر بسر زیبا هست		خوبی ز سرش تا به قدم می ریزد
خوی از سر زلف آن صنم می ریزد		بر گل ز گلاب ناب نم می ریزد		از حسرت عناب لبش دیده من		خونابه ز چشم ، دم به دم می ریزد
شب نیست که آهم به ثریا نرسد		وز دیده من سیل به دریا نرسد		دل گلشن وصل تو به جان می طلبد		تا عاقبت آنجا برسد یا نرسد
بیچاره حسود بی بصر خواهد شد		چون کور شده است کورتر خواهد شد		از زیر و زبر چو گویمش کان فلکی		مانند فلک زیر و زبر خواهد شد
چون خواجه نظام در چنان محرم شد		فردوس ز فرّ قدمش خرّم شد		چون زآن به حساب سال با هم ضم شد		تاریخ وفات صاحب اعظم شد
چون لاله و سبزه باهم آمیخته شد		از لؤلؤی تر زمرد انگیخته شد		گل خنجر بید دید برداشت سپر		می گفت که خون ارغوان ریخته شد
چشم سیهت که فتنه خواب آمد		مستی ست که در گوشه محراب آمد		زآن چشمه  نوش تر نشد لب مارا		آن چاه زنخ نگر که بی آب آمد
گر چه به قلم کام بسی دانی راند		وز نوک قلم مشک توانی افشاند		چون نامه خویشتن بباید خواندن		منویس کتابتی که نتوانی خواند
آنکس که طریق مدح و ذمّ می داند		میدان که هجا و هزل هم می داند		در هزل مرا ز خویش کم می دانی		یا ابن حسام از تو کم می داند
تا عارض چون آتشت افروخته اند		صد خرمن تقوی و ورع سوخته اند		گویی که قبای دلبری روز ازل		بر قد تو پرداخته و دوخته اند
جانهای رسل براس و عین آمده اند		حوران همه با زینب و زین آمده اند		امشب ملکوت آسمانها بتمام		گریان به عزاپرس حسین آمده اند
آنها که شراب را حکیمانه خورند		سرطست که می به شرط پیمانه خورند		اکنون که حرام شد حکیمان نخورند		پیمانه چو باشد اهل پیمانه خورند
با قد تو سرو سرفرازی نکند		با زلف تو مشک دست یازی نکند		سوسن سخن بنفشه با موی تو گفت		آن به که دگر زبان درازی نکند
آن کس که عمل به جز مجازی نکند		در خدمت محمود ایازی نکند		از مردم دیده کی پذیرند نماز		تا خرقه به خون دل نمازی نکند
خواهی که به کام دشمنانت نکنند		انگشت نمای مردمانت نکنند		پرهیز کن از خواهر و از دختر و زن		تا حیز و دیوث و قلتبانت نکنند
ای در گران مایه دریای وجود		بر قامت تو قبای زیبای وجود		خواهی که خدای خویش را بشناسی		خود را بشناس ای شناسای وجود
بر عارض چون گل تو سنبل بدمید		از عنبر تو غالیه بر ماه کشید		غنچه سخنی ز پسته تنگ تو گفت		باد سحر آمد و دهانش بدرید
آن پیر که جنبشی ازو می آید		معشوقه اگر جوان بود می شاید		ور پیر بود زن و جوان باشد مرد		حیف است که پیر را جوان می گاید
تیر تو چو شست کابلی بگشاید		خال از رخ زنگیچه شب برباید		گویی که مهست در سراپرده قوس		چون روی تو در برج کمان بنماید
آن سنبل تر چو بر لب آب آید		گل را ز بنفشه زار او تاب آید		با روی تو خورشید برابر می شد		زلفت به طرفداری مهتاب آید
تیر دگران اگر زره بگشاید		پیکان تو از موی گره بگشاید		قاپوچی آسمان کمان پشت شود		تیر تو چو در کمانچه طه بگشاید
یا بوی تو از باد صبا می آید		یا رایحه مشک خطا می آید		یا چین سر زلف تو را بگشادند		یا آهو چین نافه گشا می آید
این باد معنبر ز کجا می آید		کز نکهت او دم صبا می آید		یا کرد طواف بر ریاحین بهشت		یا از سر زلف یار ما می آید
گویند همایی به  هوا می آید		چون سایه الطاف  خدا می آید		گفتم غلطی که گر مرا می آید		کوفست به ویرانی ما می آید
ابر آمد و بر روی هوا می گرید		چون متهم از شرم و حیا می گرید		معلومم شد که او چرا می گرید		بر عمر تلف گشته ما می گرید
با نغمه داوود کمانچه نزنید		زر وزن کنید و بر کپانچه نزنید		گفتم به جواب تو درآیم لیکن		شرطیست که بر کوه طپانچه نزنید
ای دست نشان قلمت لؤلؤ تر		منشی فلک عبارتت را چاکر		بر بام فلک ز ماه می سازند		از بهر قلمدان تو ما شوره زر
ای دست امید ما به لطف تو دراز		بنواز مرا به لطف ای بنده نواز		هرچند تو بی نیازی از ما ما هم		بر خاک در تو روی بر خاک نیاز
گر پیر شدم دلم جوانست هنوز		سودا و خیال ما همانست هنوز		چون ابروی دوست گر چه پشتم خم شد		دل مایل آن سرو روانست هنوز
ای باد نشان کوی دلدار بپرس		از ماش دعا رسان و بسیار بپرس		صد بار اگر زیار بر دل بیش است		او را تو بجان او که صد بار بپرس
بیداری شبهای من از اختر پرس		حال دل پر خون ز لب ساغر پرس		بی زر ز لب دوست به کامی نرسند		ای دوست بیا و از من بی زر پرس
ماییم و هزار گونه خودکامی خویش		مستوجب آتشیم از خامی خویش		ای شاه رسل مرا فرو نگذاری		در روز جزا به حق هم نامی خویش
بنشست به ناز سرو در دامن باغ		لاله ز کرشمه  برداشت ایاغ		تا خرم و خوش بود شبستان چمن		در پای درخت لاله بر گرد چراغ
سرو آمد و بنشست به رعنایی باغ		لاله ز دگر طرف به لالایی باغ		بخرام به باغ تا که خوبان چمن		دیگر نزنند لافِ زیبایی باغ
ای ماه گرفته روی آن ماه دریغ		آن ماه بود برنج ای ماه دریغ		گر آه و دریغ گفتنم سود بُدی		صد بار بگفتی که صد آه دریغ
هر چند که یار پارسا باشد گرگ		از بره همان به که جدا باشد گرگ		بیرون مهل از خانه زن ار خلق ولیست		خر بسته به ار چه آشنا باشد گرگ
در مانده به چنگ شیر و دندان پلنگ		در سینه اژدها و در کام نهنگ		سر کوفته و مغر برآورد به سنگ		به زان که بود سلیطه ای با تو به جنگ
نور تو که در سینه نهان بد چو هلال		از شعشعه بدر برآمد به کمال		اکنون که عروس سخنت یافت جمال		المنة لله تبارک و تعال
ای قطره ز دریا برسیدی به کمال		از مشرب عذب یافتی آب زلال		نور تو ز بدر است و لطافت ز جمال		المنّة لله تبارک و تعال
آنها که ببسته اند چون رشته طبل		بر جعبه میوه های گوناگون حبل		در روضه چو الوان فواکه بینند		قالوا هذا الّذی رزقنا مِن قبل
بلبل بنشست  باز بر منبر گل		بگشاد ز هم ورق ورق دفتر گل		بر گل ز رخت آیت خوبی می خواند		جان می پرورد از رخ جان پرور گل
بشکفت شکوفه باز چون خرمن گل		سبزه بکشید حلّه در دامن گل		در تاک نگر که با سر افرازی خویش		کرده است به ناز دست در گردن گل
تیسیر ز فَسر سخنت یافت نظام		کشّاف مکمّلی و حاوی کلام		هر نکته که در وقایه دین کافی ست		در سلک معانی بیان تو تمام
بدخواه تو صد بلا کشیده چو قلم		با اشک روان بسر دویده چو قلم		از دست تو تیغ تیز بر سر خورده		سر داده ز دست و پا بریده چو قلم
تا نرگس یار لاله گون می بینم		چشمم به میان آب و خون می بینم		از عارضه چشم تو ای بینایی		اندر عجبم ز خود که چون می بینم
از خرمن جود خوشه ای می خواهم		وز کشت جلال توشه ای می خواهم		چون گوش به حال خود همی باید داشت		من گوشه گرفته گوشه ای می خواهم
ماییم که بی هیچ غمی دم نزنیم		یک دم به مراد خویش بی غم نزنیم		صدبار شبی بود که صد خار فراق		بر دیده زنیم و دیده بر هم نزنیم
گر موی تو را مشک خطا می گویم		در تاب مرو که من خطا می گویم		بالای تو گر به سرو گفتم به مرنج		زیرا که حدیث ناروا می گویم
تا من صفت عارض او می گویم		الحق سخن از او چه نکو می گویم		دل  مایل دوست گشت و من مایل او		زآن هر چه دلم گفت بگو می گویم
از خاک جهان به زرق رستن نتوان		بر رهگذر سیل نشستن نتوان		از مکر جهان حذر که از وی زادی		با مادر خود نکا بستن نتوان
اکنون که وداع می کنی مسکین من		دل را به چه انواع دهم تسکین من		بر روی نهم روی که هنگام وداع		برمه ریزم ز اشک خود پروین من
خود نیست کسی دگر تبهکار چو من		جز جامه من کسی سیه کار چو من		یا رب تو اگر گناه می آمرزی		نبود به جهان گنه کار چو من
ای روضه برون آی رسول ثقلین		ای ماه حجاز و آفتاب حرمین		پر زهر ببین خلعت زیبای حسن		پر خون بنگر کسوت زیبای حسین
جانیست مرا و نیست اندر خور تو		غایت ز بر من است و اندر بر تو		لطف تو هزار در برویم بگشاد		دیگر نروم به هیچ باب از در تو
ای قامت دلکش تو سرمایه سرو		سبز است لباس تو چو پیرایه سرو		مهتاب شبی چه خوش  بود بر لب جوی		تنها من و تو نشسته در سایه سرو
ای روضه بگو ابوالبشر آدم کو		وای باد که صاحب خاتم کو		ای روح بگو که عیسی مریم کو		اینها همه رفت خواجه عالم کو
در دست و دوا هست طبیب من کو؟		فریاد  رس حال عجیب من کو؟		جودت به تمام مردم شهر رسید		انعام چو عام شد نصیب من کو؟
اکنون که نماند مایه حشمت و جاه		آمد اجل و گرفت ما را سر راه		کردیم دراز پای بر بستر مرگ		چون دست تصرف ز تعلق کوتاه
چون خامه تو سیاه سازد جامه		عنبر بارد ز نوک او برنامه		همدست کند عطارد و پروین را		آنجا که بنان تو بگیرد خامه
ای خواجه چه گویم چو نیی فرزانه		از شمع شکیبا نبود پروانه		عیب است خروس با زن اندر خانه		تا خود چه رسد به مردم بیگانه
از چار بلا که دور باد از خانه		پرهیز کنند مردم فرزانه		از دیوار شکسته و گاو سترگ		از زال سلیطه و سگ دیوانه
از نشو و سحاب شد زمین سبزه نمای		وز بوی عبیر شد هوا نافه گشای		از لاله زرد و سرخ بر پشته کوه		عالم علم دو رنگ بر کرد بپای
ای مرگ چه گویم که چه ها ساخته ای		پرداخته ای هر آنچه پرداخته ای		بس تخت سلاطین که به هم برزده ای		بس تاج ملوک کز سر انداخته ای
ای صبح ندانم که چه در یافته ای		مشکین قصب از بهر که بشکافته ای		خورشید عفاک الله  از آنروز که گرم		بر تشنه لبان کربلا تافته ای
نازکتر از آبی تو نه از آب و گلی		از جان و دلی از آنکه در جان و دلی		گر کام دل من ندهی از لب خویش		بس خون دلم بریزی از من بحلی
ای روشنی دیده بینا چونی		ای بلبل خوش لهجه گویا چونی		تن های همه فدای تنهایی تو		تا در لحد تنگ ، تو تنها چونی
ای احمد دلخسته تو با ما چونی		وای تازه گل خّرم رعنا چونی		ما بی تو چو پروانه ز بی پروایی		ای چشم و چراغ ما تو بی ما چونی
ای جان اثری ز مظهر خاک بجوی		ای گوهر پاک گوهر پاک بجوی		از سوک حسن مذاق ما پر زهر ست		از نوش لبش مایه تریاک بجوی
گر چه به تصور از خود آگاه شوی		در هود به غلط مشو که گمراه شوی		در چاه غرور اگر بمانی دل را		هاروت صفت مقیّد چاه شوی
گر تیر به جانب فلک بگشایی		شب خال سیه از رخ مه بربایی		از تیر تو خصم تو کمان پشت شود		گر پشت کمان خود برو بنمایی
ای باد صبا غالیه سا می آیی		چون مشک خطا نافه گشا می آیی		معلومم شد که از کجا می آیی		از تربت آل مصطفی می آیی
در دست مرض گرچه زبون می آیی		برپای روی و سرنگون می آیی		گر بر سرت آسیا همی گردانند		چون سفله ز آسیا برون می آیی
ای ابر پر آب بر هوا می پویی		گریان گریان رخ ز حیا می شویی		فریاد کنان چو رعد و برداشته آب		از بهر حسین ، کربلا می جویی
ای روشنی دیده بینا که تویی		گویایی نطق های گویا که تویی		آنجا که تویی محل قرب است ولیک		مارا چه محل رسیدن آنجا که تویی
آن مخنث ادیبک صابر		هجو کردست بی سبب ما را		پرز گه کردمی دهانش ، اگر		ببرد کس ببصره خرما را
ز مرگ شاهزاده نصرة الدین		نه دل را ماند قوت ، نه زبان را		جهانی بود در انواع مردی		که داند مرثیت گفتن جهان را؟
ای شمس دین ، امیر تویی بر مراد دل		و آنکس که دشمن تو ، اسیر حوادثست		تو واحد جهانی و ثانی آفتاب		و اسلام را سعادت تو عهد ثالثست
تویی ، شاها ، که از مهر و زکینت		ولی را عید و دشمن را  وعیدست		بعیدت تهنیت گفتن نیارم		که خود سرتاسر ایام تو عیدست
آه ! از عشق بی کران ، کین عشق		همه رنج دلست و دردسرست		خبر درد من به عالم رفت		ای دریغا ! که یار بی خبرست
هست ابوبکرخته در دانش		لیک در عهد و در وفا خامست		با هر آن کس که دوستی دارد		غایت آن ز صبح تا شامست
از مرگ رافع بن علا، آن جهان جود		از رفعت و علا بجهان در اثر نماند		نه شخص او برفت، که شخص کرم برفت		نه ذات او ماند، که ذا هنر نماند
مرا نقصی نیابد، گر سفیهان		بنقض من فراوان ژاژ خایند		چو پیشانی شیر بیشه بینند		سگان کاهدان در بانگ آیند
کمال دین رسول، ای مخالفان ترا		بدست قهر چنان گوشمال داده چو عود		بر فضایل تو کاسدست گوهر و در		بر شمایل تو فاسدست عنبر و عود
آمدم سوی سرای شمس دین		بازگشتم چون جمال او نبود		من چه خواهم کرد بی او آن سرای؟		تشنه را از ساغر فارغ چه سود؟
نکند با عدو مدارا سود		از بر قرب دور باید بود		گرچه داری بناز کژدم را		بزند هر کجات یابد، زود
خدایگانا ، رنج فراق مجلس تو		دراز گشت ، مرین را نهایتی باید		ز بارگاه تو دوری عقوبتیست بزرگ		درین مقابله آخر جنایتی باید
چاکران تو گه رزم چو خیاطانند		گر چه خیاط نیند ، ای ملک کشور گیر		بگز نیزه قد خصم تو می پیمایند		تا ببرند بشمشیر و بدوزند بتیر
از خدمت مخلوق باز کش		ای نفس عنا کش  ، عنان خویش		تا سیر شوی تو ز نان او		سیر آمده باشی ز جان خویش
ندارم جامه ای ، ای شاه عالم		که با او نزد هر مردم نشینم		زمستانست و چون سیرم برهنه		من غر زن مگر در خم نشینم ؟
ما بندگان ، اگر چه جداییم از درت		پیوسته در دعای و ثنای تو مانده ایم		بر ما شب حوادث گیتی دراز گشت		در آرزوی صبح لقای تو مانده ایم
ای رافع علا ، ز وفات توام غمیست		کان غم نگشت خواهد هرگز گذارده		صد بار گر ببارم از دیده خون دل		یک حق نعمت تو نگردد گزارده
ای شاه ، بی سفینهٔ جود تو مانده ام		از چشم و دل در آتش و توفان صاعقه		دیدستم از مفارقت صدر تو همانک		بیند تن از مفارقت نفس ناطقه
من نگویم  بابر مانندی		که نکو ناید از خردمندی		او همی بخشد و همی گرید		تو همی بخشی و همی خندی
خرد نزدیک دولت رفت و گفتا		که  می خواهم که با من یار باشی		جوابش داد دولت ، گفت  جایی		که من باشم تو خود ناچار باشی
نگردد رزق خلق افزون بطاعت		و نه نقصان پذیرد از معاصی		و لیکن طاعت و عصیان دهد بر		در آن روزی که یؤخذ بالنواصی
قطب دین ، گر برفت نصرة دین		شد بشمشیر ملک را قاضی		خلد الله دولة الباقی		قدس الله مهجة الماضی
چون ز شعبان گذشت بیست ، مباش		بشب و روز بی شراب دمی		همه جام بزرگ خواه ، که خرد		نکند وقت احتمال همی
سرای ترا ، شهریارا ، ز نزهت		بهر گوشه صد بوستانست گویی		بروزی رسند از در او خلایق		در او در آسمانست گویی
ای همت تو تاخته بر گردون اسب		هر مدح ، که گویند ، ترا باشد حسب		تو شاه جهانی و جهان جمله تراست		یک نیمه بمیراث و دگر نیمه بکسب
آن دست زنان و پای کوبان پیوست		زین پیش گذشتن من از کوی تو هست		آن دست مرا کنون بر آورد از پای		و آن پای مرا کنون در افگند ز دست
چون فندق مهر تو دهانم بربست		بار غم تو چو گوز پشتم بشکست		هر تیر ، که از چشم چو تو جست		در خسته دلم چو مغز در پسته نشست
معشوقه دلم بتیر اندوه بخست		حیران شدم و کسم نمی گیرد دست		مسکین تن من بپای محنت شد پست		دست غم دوست پشت من خرد شکست
با عیب خریدی تو مرا روز نخست		امروز اگر رد کنیم ، عیب از تست		گر دوست همی در خور خود خواهی جست		پس دست بباید از همه گیتی شست
جدت ورق زمانه از ظلم بشست		عدل پدرت شکستی کرد درست		ای بر تو قبای سلطنت آمده چست		هان ! تا چه کنی ؟ که نوبت دولت تست
شطرنج وزارت تو فرزین طلبست		کمتر کرم تو واری ذهبست		در پیش تو شاهرخ نهادم ببساط		از اسب پیاده ماندنم زین سببست
آن دلبر ماهرخ ، که جانان منست		بر من بعزیزی چو دل و جان منست		اندر دل من نشسته باشد پیوست		مقبل تر ازین دل نبود کان منست
عنوان ظفر نام کمال الدینست		مقصود جهان کام کمال الدینست		هر جا که یکی صاحب فضلست امروز		در سایهٔ انعام کمال الدینست
چشمی دارم ، همه پر از صورت دوست		با دیده مرا خوشست ، چون دوست دروست		از دیده و دوست فرق کردن نه نکوست		یا اوست بجای دیده یا دیده خود اوست
دشمن چو بدانست که  احوالم چیست		بر تلخی زندگانی من بگریست		بدحال تر از من اندرین عالم کیست ؟		در آرزوی مرگ همی باید زیست
چون چرخ همیشه رسم تو طنازیست		کار تو همه فریب و صنعت بازیست		بس عهد ، که همچو زلف خود بشکستی		در مذهب تو عهد شکستن بازیست
یک چند ، چو کار من ز تو ساز گرفت		طبع تو ره ملالت و ناز گرفت		یا دست نبایست بمن داد بعهد		یا پای نبایست ز من باز گرفت
دل جام وفا بدست اخلاص گرفت		جان در طلبش گردش رقاص گرفت		مسکین چه خبر داشت ؟ که سلطان فراق		اقطاع وصال با زر خاص گرفت
مشک تبتی رنگ ز موی تو گرفت		خوشبوی بدان گشت که بوی تو گرفت		گر زانکه ز آفتاب گیرد یاقوت		یاقوت لبت رنگ ز روی تو گرفت
ای فتح و ظفر بندهٔ کوس و علمت		بیش از عدد ستار خیل و حشمت		آراسته ملک و دین بتیغ و قلمت		و آسوده جهان همه بعدل و کرمت
در محنت ای زمانهٔ بی فریاد		دور از تو چنانم که بداندیش تو باد		در نسخه اصلی این بیت نوشته نشده		
ای شه ، که بجامت می صافیست ، نه درد		اعدای ترا ز غصه خون باید خورد		گر دشمنت ، ای شاه ، بود رستم گرد		یک خر ز هزار اسب نتواند برد
تا گرد رخت سنبل تر کاشته اند		آن چاه رخت دل از مهر تو برداشته اند		آن چاه ذقن ، که دل درو می افتاد		تا لب ببنفشهٔ تر انباشته اند
سوی در این قوم ، که کمتر ز خرد		دانش چه بری ؟ که از تو داش نخرند		سالی یک بار آب جویت ندهند		روزی صد بار آبرویت ببرند
هر کس ، که نهاد کار ما می بیند		دامن ز وفای ما همی در چیند		روزی ، که ز منزل بقا برخیزد		کس نیست که در ماتم ما بنشیند
ایام بکام رکن دین خواهد بود		اقبال غلام رکن دین خواهد		آرایش روزگار و آسایش خلق		از نامه و نام رکن دین خواهد بود
می رفت و گلاب از سمنش می بارید		مشک از خط عنبر شکنش می بارید		از گفتهٔ من دوبیتیی در حق خویش		می خواند و شکر از دهنش می بارید
شاها ، فلک از سیاستت می لرزید		پیش تو بطبع بندگی می ورزید		صاحب نظری کجاست ؟ تا در نگرد		تا آن همه مملکت بدین می ارزید ؟
امروز بی رخت ، ای سیمین بر		از رنج تن و درد دل و خون جگر		عمریست ، که گر عوض کنم با مرگش		چیز دگرم نهاد باید بر سر
بخشندهٔ نعمت و ستانندهٔ عز		بندندهٔ دشمن و گشایندهٔ دز		ایام ازو خیره و گردون عاجز		خوارزمشه عالم و عادل اتسز
ای طالع تو عهدهٔ هر کام فلک		بر برده سیاست تو آرام فلک		مأمور اشارت تو اجسام زمین		منقاد ارادت تو اجرام فلک
آنان ، که بقوتند اندازهٔ پیل		باقوت شیرند و بآوازهٔ پیل		روزی ز سر تیغ تو آویخته گیر		سرهای همه از سر دروازهٔ پیل
ای خواجه ، ضیا شود ز روی تو ظلم		با طلعت تو سور نماید ماتم		در نسخه اصلی این بیت نوشته نشده		
بس شب بدعا دو دست برداشتم		بس روز براه تو نظر داشته ام		از خویشتنم خیر مبادا ! همه عمر		گر بی تو ز خویشتن خبر داشته ام
در دل ز غم عشق تو نازی دارم		وز آب دو دیده پر کناری دارم		با این همه همچو بادگاه و بی گاه		با خاک سر کوی تو کاری دارم
بگسست ز صحبت من آن دل گسلم		مالید بزیر چای محنت چو گلم		هر شب گردد خیال او گرد دلم		الحق ز مراعات خیالش خجلم !
گفتم که  بمدحت تو خورشید شوم		نی آنکه چو گل آیم و چون بید شوم		نومید دلیر باشد و چیره زبان		زنهار ! چنان مکن ، که نومید شوم
بویت شنوم ز باد ، بیهوش شوم		نامت شنوم ز خلق ، مدهوش شوم		اول سخنم تویی ، چو در حرف آیم		و اندیشهٔ من تویی چون خاموش شوم
در منزل غم فگنده مفرش ماییم		وز آب دو دیده دل پر آتش ماییم		عالم چو ستم کند ، ستمکش ماییم		دست خوش روزگار ناخوش ماییم
بر یاد تو ، بی تو ، این جهان گذران		بگذاشتم ، ای ماه و تو از بی خبران		دست از همه شستم و نشستم بکران		چون بی تو گذشت ، بگذرد بی دگران
ای روی تو فردوس برین دل من		روزان و شبان غمت قرین دل من		گفتم  مگر از دست غمت بگریزم		عشق تو گرفت آستین دل من
ای من ز غمت وطن در آتش کرده		چون زلف تو احوال مشوش کرده		تن زیر پی حادثه مفرش کرده		با ناخوشی زمانه دل خوش کرده
ای دست زمانه بسته از بیداری		وز دست گشاده داد بخشش دادی		تا بندهٔ تو شدم ز غم آزادم		از بندگی توام مباد آزادی
عدل تو اگر چهره بما بنمودی		ور چشم عنایتت نظر فرمودی		این جور ، که رفت بر تنم ، کی رفتی ؟		وین رنج ، که هست بر دلم ، کی بودی؟
ای رکن الدین ، ز ابر و دریا بیشی		وز جملهٔ سرشان گیتی پیشی		یک عالم را سخای تو باز خرید		از رنج نیاز و آفت درویشی
از حسرت رخسار تو ، ای زیباروی		از ناله چو نال گشتم ، از مویه چو موی		در نسخه اصلی این بیت نوشته نشده		
شاها ، بجلال ، آسمانی گویی		در دانش وجود بحر و کانی گویی		هجرت کردی ، باز گرفتی عالم		پیغمبر آخر الزمانی گویی
با تو در سینه جان نمی گنجد		تو درونی ازان نمی گنجد		عشق در سر برفت و عقل برفت		کین دو در یک مکان نمی گنجد
مرا خلد برین دی بودیم جا		کنونم دوزخ است امروز ماوا		نمانده دی نماند فایز امروز		خدا داند چه باشد حال فردا
اگر خواهی بسوزانی جهان را		رخی بنما بیفشان گیسوان را		بت فایز اشارت کن به ابروت		بکش تیغ و بکش پیر و جوان را
به رخ جا داده‌ای زلف سیه را		به کام عقرب افکندی تو مه را		که دیده عقرب جراره فایز؟		زند پهلو به ماه چارده را
به زیر پرده آن روی دل‌آرا		بود چون شمع در فانوس پیدا		دل فایز چو پروانه به دورش		مدامش سوختن باشد تمنا
صنم تا کی دل ما را کنی آب		دل نازک ندارد اینقدر تاب		اگر تو راست می‌گویی به فایز		به بیداری بیا پیشم نه در خواب
سحرگه زورق سیمین مهتاب		چو در دریای اخضر گشت غرقاب		بت فایز ز هامون سر برآورد		دوباره شد شب مهتاب احباب
دلم در نزد جانان است امشب		چو مرغ نیم بریانست امشب		کبابی از دل فایز بسازید		که سرو ناز مهمان است امشب
نسیم روح‌پرور دارد امشب		شمیم زلف دلبر دارد امشب		گمانم یار در راه است، فایز		که این دل شور در سر دارد امشب
سوار خنگ خوش‌رفتارم امشب		روانه جانب دلدارم امشب		چو سلطان حبش فایز ز شوقش		جهان زیر نگین پندارم امشب
بگو با دلبر ترسایی امشب		چه می‌شد گر که بی ترس آیی امشب		لبان خشک فایز را ز رحمت		بر آن لعل لب ترسایی امشب
بتا بر طرف معجر کن نقابت		مهل بی‌پرده مانند آفتابت		بت فایز بپوشان رخ که ترسم		شبی نامحرمی بیند به خوابت
اگر از رخ براندازی نقابت		کنند مردم خیال آفتابت		از این پوشیده‌ای رخ، یار فایز		که ترسی شب کسی بیند به خوابت؟
عرق بر چهره‌ات گل یا گلاب است		و یا پروین به روی ماهتابست؟		نشانده یار فایز نقره بر آل		و یا بر آتش تر خشک آب است؟
به دوشش گیسوان خوش دلپسند است		که این مخصوص آن قد بلند است		حمایل‌های گیسو، یار فایز		تو گویی جنگجویی با کمند است
رخ تو آتش و زلف تو دود است		مرا زین سرد‌مهری‌ها چه سود است؟		چو فایز در بیابان تشنه جان داد		چه حاصل در صفاهان زنده‌رود است
دل آگه چه محتاج برید است؟		چه حاجتمند پیغام و نوید است؟		خبر از حال فایز یار دارد		چه لازم دیگرش گفت و شنید است؟
مرا این زندگی از بوی یار است		وگرنه جان بدین پیکر چه کارست؟		کنون که هست فایز زنده ز آنست		دو چشم و دل به راه انتظار است
دلا امشب نه وقت قال و قیل است		نه هنگام حکایات طویل است		ببین فایز! قوافل در قوافل		به هر جانب صدای الرحیل است
هنوزم بوی زلفش در مشام است		هنوزم ذوق لبهایش به کام است		کجا فایز شود از ناله خاموش		مگر آن دم که در خاکش مقام است
مرا در پیش راهی پر ز بیم است		ازین ره در دلم خوفی عظیم است		برو فایز میندیش از مهابت		که آنجا حکم یا رب رحیم است
سر زلف تو جانا لام و میم است		چو بسم الله الرحمن الرحیم است		به هفتاد و دو ملت برده حسنت		قدم از هجر تو مانند جیم است
نه هر آهوی دشت آهوی چین است		نه هر گاوی که بینی عنبرین است		نه هر یاری وفادار است، فایز		وفا در خطه ارمن زمین است
هر آن کس عاشق‌ست از دور پیداست		لبش خشک و دو چشمش مست و شیداست		بود فایز مثال روزه‌داران		اگر تیرش زنی خونش نه پیداست
اگر در عهد، ابروت منکر ماست		ولی تصدیق تو آن چشم شهلاست		لب و دندان و زلف و خال، فایز		مرا زین چار شاهد قطع دعواست
نه هر رخشنده کوکب آفتابست		نه هر پیغمبری صاحب کتابست		نه هر شیرین شود معشوقه، فایز		نه هر آب روان بینی گلابست
نگارا شربت از لبهات بفرست		گلاب از گوشه چشمات بفرست		برای توتیای چشم فایز		کف دستی ز خاک پات بفرست
اگر دوران دهد بر بادم ای دوست		وگر هجران کند بنیادم ای دوست		مکن باور که فایز چشم و زلفش		رود از خاطر و از یادم ای دوست
رخت تا در نظر می‌آرم ای دوست		خودم را زنده می‌پندارم ای دوست		ولی چون تو برفتی یار فایز		بگو این دل به کی بسپارم ای دوست
اگر دانی که فردا محشری نیست		سوال و پرسش و پیغمبری نیست		بتاز اسب جفا تا می‌توانی		که فایز را سپاه و لشکری نیست
برفت آن یار و از ما مهر برداشت		خیالش هم مرا آسوده نگذاشت		به فایز آنچه کرده آن جفاجو		نه باور کرد دل، نه عقل پنداشت
خداوندا جوانیم به سر رفت		درخت شادکامی بی ثمر رفت		درخت شادکامی عمر فایز		سر شام آمد و بانگ سحر رفت
ندارم راحتی جز رنج و زحمت		به جز خواری و دشواری و محنت		دل فایز به پیری کرده پرواز		به باغ گلرخان چون اشتر مست
کنم مدح خم ابروت یا روت		نهم نام لب یاقوت یا قوت		یقینم هست فایز زنده گردد		رسد بر تخته تابوت تابوت
بیا تا برگ گل نارفته بر باد		گلی چینیم و بنشینیم دلشاد		بت فایز مکن تاخیر چندان		که تعجیل است عمر آدمیزاد
ز آب و آتش و از خاک و از باد		خدا رخسار خوبان را صفا داد		چو چشم ما نظر بگشاد، فایز		غضو ابصارکم را کرد ارشاد
بت زورق‌نشینم در امان باد		خدایش از بلایا حرز جان باد		به دریا باد فایز یارش الیاس		به صحرا خضر با وی هم‌عنان باد
مرا زان روز قصه مشکل افتاد		که کار من رجوعش با دل افتاد		ملامتهای خلق و خیر فایز		همه بی صرفه و بی حاصل افتاد
صبا دوشم ز جانان این خبر داد		که هی هی نخل امیدت ثمر داد		به پای خویش فایز، یارت آمد		خدایت دولت بی دردسر داد
ز من گشتی جدا ای سرو آزاد		نبودم یک زمانی بی تو دلشاد		چه کردم ای مه فایز که هرگز		نه یادم کردی و نه رفتی از یاد
اگر دورم من از تو ای پریزاد		فراموشم نکن زنهار زنهار		همان عهدی که با تو بست فایز		وفادارم اگر هستی وفادار
شب آمد تا شب وصلم دهد یاد		دهد خاک وجودم جمله بر باد		یقین می‌سوخت فایز ز آتش دل		نمی‌کردش گر آب دیده امداد
نه یادم می‌کنی نه می‌روی یاد		به نیکی باد یادت ای پریزاد		عجب نبود کنی فایز فراموش		فراموشی‌ست رسم آدمیزاد
به دل گفتم مکن اینقدر فریاد		که اندر خرمن صبر آتش افتاد		بسوزد هستی فایز، سراپا		گهی کان چشم شهلا آیدم یاد
سهی سرو، این قد و بالا ندارد		گل احمر چنین سیما ندارد		نه در جنت، نه باغ خلد، فایز		خدا حوری چنین زیبا ندارد
بتی کز ناز پا بر دل گذارد		ستم باشد که پا بر گل گذارد		تمنایی که دارد یار فایز		به چشم ما قدم مشکل گذارد
مرا هم ساق و هم زانو کند درد		کمر با ساعد و بازو کند درد		به هر عضو تو فایز پیری آمد		جوانی رفت و جای او کند درد
ره عشق است باید زان حذر کرد		به اول گام باید ترک سر کرد		نه راه هرکس است این راه، فایز		خوشا آن شیردل کاو این سفر کرد
دو چشمت چون به چشمانم نگه کرد		لب لعل و رخت روزم سیه کرد		مکن عشوه دگر بر فایز زار		که ابروی کجت جانم تبه کرد
سحر دل، خود به خود فریاد می‌کرد		از این فریاد، خاطر شاد می‌کرد		سراپا شمع سان می‌سوخت فایز		مگر عهد جوانی یاد می‌کرد
سحر، دل ناله‌های زار می‌کرد		چنان که دیده را خونبار می‌کرد		شکایت‌های ایام جوانی		به فایز یک به یک اظهار می‌کرد
بتم سرپنجه با لوح و قلم زد		زمین و آسمان از نو به هم زد		پس پرده درآمد یار فایز		چو خورشیدی که از مشرق علم زد
اگر آهی کشم افلاک سوزد		در و دشت و بیابان پاک سوزد		اگر آهی کشد فایز از این دل		یقین دارم گل نمناک سوزد
دل من همچو هدهد در سبا شد		خیالم چون سلیمان در قفا شد		دل فایز ز استحضار بلقیس		مثال آصف بن برخیا شد
سر و زلف تو آشوب جهان شد		اسیر زلف تو پیر و جوان شد		هنوزم اول دنیاست، فایز		که برپا فتنه آخر زمان شد
دلم از فرقت روی تو خون شد		سرشکم چون رخ تو لاله‌گون شد		به عمری آرزو کردم که گویی		که ای فایز! سرانجام تو چون شد
بهار آمد زمین فیروزه‌گون شد		به عزم سیر، دلدارم برون شد		به گل‌چیدن درآمد یار فایز		همه گل‌ها ز خجلت سرنگون شد
بتا ختم رسل پیغمبری شد		به من روشن صفات دلبری شد		دو مثقال دلی که داشت فایز		به تاراج سر زلف پری شد
دلم را جز تو کس دلبر نباشد		به جز شور توام در سر نباشد		دل فایز تو عمدا می‌کنی تنگ		که تا جای کس دیگر نباشد
بهشت از روی تو بهتر نباشد		ز حوران حسن تو کمتر نباشد		از آن لعل لب و دندان، فایز		یقین دارم که در کوثر نباشد
مرا تا دل به تن تسلیم کردند		همی مهر بتان تعلیم کردند		دل فایز بتان بردند یغما		ببردند و به هم تقسیم کردند
فلک، از جور تو دل پر ز خون بود		غم و اندوه من از حد فزون بود		نه اکنون است ظلمش یار فایز		ز هنگام تولد تا کنون بود
صنم عشق تو همچون نار نمرود		مرا در منجنیق عشق فرسود		خلیل آسا رود فایز در آتش		تو قل یا نار کونی برد کن زود
مرا شب سیل آه از دل برآید		که یادم از دو زلف دلبر آید		نشیند چشم در ره، فایز هر شب		که شاید یارم از سویی درآید
دلا گر زار گریم بر تو شاید		که هرجا تیری آید بر تو آید		دل فایز، مگر داری تو گوهر		که هر گلرخ تو را خواهد رباید
بگو تا دلبر حورم بیاید		سفید و نازک و بورم بیاید		دمی که می‌رود تابوت فایز		بگو تا بر لب گورم بیاید
پری‌رویان سلام از من رسانید		که ای سیمین‌تنان تا می‌توانید		ز پا افتاده‌ای را دست گیرید		چو فایز بی‌دلی از در مرانید
بتا بیژن‌صفت در چه گرفتار		منیژه‌وار اگر هستی وفادار		کمند زلف بگشا چون تهمتن		تو فایز را ز چاه غم برون آر
دل و شوق و خیال و مهر هر چار		کشانندم همی تا منزل یار		تو را این چار فایز دشمنانند		از این خصمان به مردی خود نگه دار
دلا از بی‌وفایان دست بردار		برو با نیک‌خویان کن سر و کار		که فایز، از جفاهای زمانه		شده در دست مهرویان گرفتار
گذشت ایام گل ای بلبل زار		بکن چون من ز هجران ناله بسیار		گل تو سر زند هر ساله از نو		گل فایز نمی‌روید دگر بار
سحر در خواب دیدم با دل زار		که سر بنهاده‌ام در دامن یار		نبودم راضی از این خواب فایز		که تا محشر شوم ولله بیدار
سحرگه ز نوای مرغ گلزار		سرم پرشور گشت و دیده بیدار		به هر گل بلبلی فایز نواخوان		چه خوش باشد نشستن یار با یار
لب و دندان و چشم و زلف و رخسار		بر و دوش و قد و بالا و رفتار		به جنت حور اگر فایز چنین است		بر احوالت به محشر گریه کن زار
به هرجا بگذرد آن ماه رخسار		گریزد دین ز در، ایمان ز دیوار		دخیل ای یار فایز، رخ بپوشان		ز مردم روی خود پوشیده می‌دار
گهی که یادم آمد صحبت یار		لب و دندان و زلف و چشم و رخسار		دل و دین و قرار و صبر فایز		فکندند در طلسم چار در چار
به زیر زلف مشکین عارض یار		نمایان چون قمر اندر شب تار		چنان جلوه کند بر چشم، فایز		که زاغی برگ گل دارد به منقار
سحرگه چون ز مشرق ماه خاور		برون آید جهان گردد منور		خوش آن ساعت مه فایز ز مغرب		برون آید چو حوران بسته زیور
مکش سرمه به چشم نازپرور		مکن روز مرا از شب سیه‌تر		نمی‌سوزد دلت از بهر فایز		چه خواهی گفت فردا روز محشر؟
من از عهد جوانی تا شدم پیر		نکردم در جفای دوست تقصیر		چرا فایز وفا کرد و جفا دید		کنم با کوکب بختم چه تدبیر
دل من در خم زلفت گره گیر		چنان شیری که افتاده به زنجیر		ترحم کن دمی بر فایز زار		مگر در مذهبت کردم چه تقصیر
دلم در حلقه زلفش گره گیر		چو دزدان گرفتار به زنجیر		بپرسید ای هواداران فایز		از آن زنجیربان، ما را چه تقصیر
مسلمانان گرفتار دلستم		ضعیف‌المال و بیمار دلستم		نبود اینقدر فایز بی‌بصیرت		کنون درمانده در کار دلستم
چرا از دلبر حورا سرشتم		چو آدم دور از باغ بهشتم		به کام دل نشد فایز از او دور		بشد روز ازل این سرنوشتم
ندانم خواب یا بیدار بودم		ز شوقش مست یا هشیار بودم		به باغ خلد فایز بود گویا		و یا سر در کنار یار بودم
فراق لاله‌رویان ساخت کارم		ربود از کف عنان اختیارم		پس از صد سال بعد از مرگ فایز		گل حسرت بروید بر مزارم
مگر یار آمده بر پشت بامم		که بوی جنت آید بر مشامم؟		فرود آ گرچه فایز نیست قابل		بیا بنشین نگه دار احترامم
تو بر من بگذری چون برق رخشان		منت چون رعد اندر پی خروشان		ز باران سرشک چشم فایز		بروید لاله چون فصل بهاران
خیال کشتن من داشت جانان		کدامین سنگدل کردش پشیمان		ندانست عید فایز آن زمانست		که گردد در منای دوست قربان
پس از ببریدن و پیوند جانان		مرا خوش آمده از دادن جان		پس از مرگ جوانی همچو فایز		تو را خوش باد صحبت با رفیقان
مه بالانشین، پایین نظر کن		به مسکینان کلامی مختصر کن		بتا فایز غریب این دیار است		محبت با غریبان بیشتر کن
مرو ای جان شیرین از بر من		توقف کن که آید دلبر من		بده فایز به تلخی جان شیرین		که جانانت بگیرد سر به دامن
اگر هنگام مردن دلبر من		نهد از مهر بر زانو سر من		بگیرد یار فایز را در آغوش		بسا آسان رود جان از تن من
به سیر باغ رفتم باختم من		نظر بر نوگلی انداختم من		الهی دیده فایز شود کور		که دلبر آمد و نشناختم من
خم ابروست یا شمشیر بهمن		مژه یا نیزه یا تیر تهمتن		بت فایز منیژه‌سان به یکبار		به چاهم درفکن مانند بیژن
ز کشت و پیچ این شلوار رنگین		خرامان رفتن و این وضع سنگین		کند مجبور فایز را در آخر		که مجنون‌وار خارج گردد از دین
دل از من چشم شهلا دلبر از تو		لب خشکیده از من کوثر از تو		بنه بر جان فایز منت از لطف		سر از من سینه از من خنجر از تو
دلا تا چند در آزارم از تو		گهی نالان، گهی بیمارم از تو		تو فایز در جهان بدنام کردی		برو ای دل که من بیزارم از تو
دو گیسو را به دوش انداختی تو		ز ملک دل دو لشکر ساختی تو		به استمداد چشم و زلف و رخسار		به یکدم کار فایز ساختی تو
نسیم، امشب عجب دفع غمی تو		یقین دارم نه از این عالمی تو		شمیم زلف یار فایزستی		و یا ز انفاس بن مریمی تو؟
نگفتم جا مده بر چهره گیسو		مسوزان اندر آتش بچه هندو		بت فایز گمانم، کافرستی		که با آتش‌پرستی کرده‌ای خو
خوش لحان مرغکی وقت سحرگاه		مرا بیدار کرد از صوت دلخواه		زدی هی بال خواندی شعر فایز		که بر تو باد رحمت بارک‌الله
نسیم آهسته آهسته سحرگاه		روان شو سوی یار از راه و بیراه		بجنبان حلقه زنجیر زلفش		ز حال زار فایز سازش آگاه
دلم از بس که دنبال تو گشته		دل خون‌گشته پامال تو گشته		مگر در وقت مردن خون فایز		ترشح کرده و خال تو گشته
غم و غصه تن و جانم گرفته		فراق یا دامانم گرفته		به کشتی اجل فایز سوار است		میان آب، طوفانم گرفته
پری‌رویان به ما کردند نظاره		یکی چون ماه و باقی چون ستاره		کمان ابرو و مژگان تیز کردند		زدند بر جان فایز چون هزاره
به زیر زلف برق گوشواره		زدی بر خرمن عمرم شراره		بیا فایز که از نو آتش طور		تجلی کرده بر موسی دوباره
ندانم ای غزالم از چه دشتی		در ایام جوانی خوش گذشتی		گذشتی از بر چشمان فایز		چو عمر رفته رفتی برنگشتی
بتا در گوش، گوش آویز داری		لب می‌گون شکّرریز داری		بشارت می‌دهد این دل به فایز		دلی در سینه مهرانگیز داری
خروس امشب بداده هرزه‌خوانی		مگر وقت سحر امشب ندانی؟		اگر بیداد گردد یار فایز		به بالت تیر تا شهپر نشانی
به قامت مظهر سرو رسایی		به طلعت دلفریب و جانفزایی		تو با این قامت و حسن خداداد		هزار افسوس ای مه، بی‌وفایی
نمی‌بینم ز مردم آشنایی		نمی‌آید ز کس بوی وفایی		مده فایز به وصل گلرخان دل		که آخر می‌کشندت از جدایی
گوشه ای از جهان گرفتستی		تا ترا از جهان فراغ بود		خدمت تو بعقل شاید کرد		آلت عاقلی دماغ بود
اختلاف مزاج تو خوش خوش		ارغوان تو زعفران کردند		چون ز زردی بسان زر گشتی		زیر خاکت چو زر نهان کردند
اگر چه نرگسدانها ز سیم وزر سازند		برای نرگس هم خاک نرگسستان به		بغربت اندر اگر سیم و زر فراوانست		هنوز هم وطن خویش و بیت احزان به
آن کس که زنا صواب بشناخت صواب		بی خدمت تو کرد طلب حشمت و آب		معلوم بود که دان در خوشاب		غواص خردمند نجوید ز سراب
تا هجر تو کرد بر وصال تو شتاب		دارم دل جوشان چو بر آتش سیماب		ترسم که دگر نبینم ، ای در خوشاب		اندر شب هجر خویش روی تو بخواب
دی با رهی ، ای رنگ گل و بوی گلاب		از دیده و دل همی زدی آتش و آب		از بخت ستم باشد ، ای در خوشاب		کامروز ترا نبینم ای دوست بخواب
ای دل ، ز شراب عشق گشتی سرمست		کز رنج خمار او بجان نتوان رست		گر از دل من چنین فرو داری دست		در روز ز دست تو بشب باید جست
ای صبر ، از آن نگار بیداد پرست		بر وی همه بیداد جهان یکسره هست		نزدیک آمد کزین بلا بتوان رست		ای صبر وفادار ، هنوز این یک دست
زان گونه ز پولاد ترا دست بخست		کاندر رگت آویخت چو ماهی درشست		این نادره بر گوش جان باید بست		الماس که الماس فرو برد بدست
چون بد عهدی گشت از تو این عهد درست		در سستی دست از تو چرا دارم سست ؟		گر دست نشستمی ز تو روز نخست		امروز بخون روی خود باید شست
گه گویم  کار ترا گیرم سست		خوش خوش مگر از تو دست بتوانم شست		چون عزم رهی شود درین کار درست		از جان باید گرفتن آغاز نخست
سوز دل من ز بهر بار غم تست		اشک چشمم بهر نثار غم تست		این جان که ز دست او بجان آمده ام		زان می دارم که یادگار غم تست
آن کیست که آگاه ز حس و خردست 		آسوده ز کفر و دین و از نیک و بدست		کارش نه چو جسم و نفس داد و ستدست		آگاه بدو عقل و خود آگه بخودست
در عشق بتی دلم گرفتار شدست		وز فرقت او رخم چو دینار شدست		این قصه مرا ز دوست دشوار شدست		دل در کف یارو از کفم یار شدست
عقل تو ببخت رهنمای تو بسست		در سمع فلک لفظ ثنای تو بسست		تاج سر قدر خاک پای تو بسست		در شخص هنر روان ز رای تو بسست
از برف سر کوه چو ذات الحبکست		وین برف پرنده در هوا بس سبکست		ای شاه جهان ، بنده ز سرما تنکست		کوه و درو دشت گنبدان بس خنکست
ایام درشت رام تاج الملکست		جان ابدی بنام تاج الملکست		آرام جهان قوام  تاج الملکست		گردنده فلک غلام تاج الملکست
چیزی که دویست و بیست صد افزونست		یک نیم او هجده بود این چونست ؟		این آن داند که از خرد قارونست		نی دانش نا اهل و خسان دونست
آن کس که ز بهر او مرا غم نیکوست		با دشمن من همی زید در یک پوست		گر دشمن بنده را همی دارد دوست		بدبختی بنده دان ، نه بد عهدی دوست
مر کلک ترا سخاوت ، ای خسرو ، خوست		شمشیر تو بر شیر بدارند پوست		کلک تو و شمشیر توزان زشت و نکوست		کین دوزخ دشمنست و آن جنت دوست
دل بر کندم زین تن بیمار ، ای دوست		بازم خرازین بلطف یک بار ، ای دوست		مگذار مرا بردر پندار ، ای دوست		چون بردرت آمدم بزنهار ، ای دوست
در چشم من از آتش عشق تو نمیست		در جان من از شادی خصم تو غمیست		با خصم منت همیشه دمسازی چیست ؟		یا رب ، مپسند ، کآشکارا ستمیست
ای رای تو با ضمیر گردون شد جفت		پیدا بر تو هر چه فلک راست نهفت		مدح چو تویی چو من رهی داند گفت		الماس خرد در سخن داند سفت
تا در دل من گل هوای تو شکفت		خشنود شدم از تو بپیدا و نهفت		ای خوی خوش تو با خداوندی جفت		شکر تو خدای خویش را دانم گفت
چون بر همه کس نمی شود راز نهفت		من گوهر راز خود نمی دانم سفت		تنهایت همی جویم ، ای مای جفت		هم با تو مگر راز تو بتوانم گفت
تا از برم آن یار پسندیده برفت		خونم ز دو چشم و خوابم از دیده برفت		ای دیده ، بریز خون دل ، کان دیده		بگذاشت مرا در غم و نادیده برفت
ای گشته پراکنده سپاه و حشمت		گرینده ندیمان و غریوان خدمت		بر کوس و سپاه تو ز تیمار غمت		خون می بارد ز دیده شیر علمت
ای تو تبتی مشک و حسودت زرغنج		با بور تو رخش پور دستان خرمنج		بادا رخ حاسدت ترنجیده و زرد		سر بر طبقی نهاده پیشت چو ترنج
گر شاه سه شش خواست سه یک زخم افتاد		زنهار مگو که کعبتین داد نداد		کان نقش که کرد رای شاهنشه یاد		در خدمت شاه روی بر خاک نهاد
مر جاه ترا بلندی جوزا باد		درگاه ترا سیاست دریا بود		رای تو ز روشنی فلک سیما باد		خورشید سعادت تو بر بالا باد
در عشق تو چشمم از جهان دوخته باد		وز مهر تو جان چو مهر افروخته باد		در آتش سودای تو دل همچو سپند		در پیش تو بهر چشم بد سوخته باد
یزدان خرد و کمال راه تو نهاد		اجرام سپهر نیک خواه تو نهاد		گردون ز جمال پایگاه تو نهاد		عالم عرض جوهر جاه تو نهاد
گم بوده زتو جنت و کوثر یابد		شاخ خرد از فکرت تو بر یابد		طبع از نکت تو گنج گوهر یابد		جان از سخن تو جان دیگر یابد
نی مهر تو در هیچ نگین می گنجد		نی مهر تو در جان حزین میگنجد		جولانت خواهم اگر چه ، ای مرد حکیم		در قالب گفتار همین می گنجد
مادح ز عطای تو توانگر گردد		فکرت ز سخای تو مدبر گردد		خاطر بهوای تو منور گردد		معنی بثنای تو مشهر گردد
هر روز بتم با دگری پیوندد		با وی گوید حدیث و با وی خندد		گر من نفسی شادزیم نپسندد		مردم دل خویش بر چنین کس بندد ؟
فردا علم عشق برون خواهم زد		لاف از تو و خودنگر که چون خواهم زد ؟		گر خصم هزارند و زبونند مرا		بر دید خصمان زبون خواهم زد
ای مه ، بکف ابر زبون خواهی شد		وی برگ سمن ، بنفشه گون خواهی شد		ای رایت نیکویی ، نگون خواهی شد		در چنشم مست آنکه تو چون خواهی شد
بیهوده بر آزار من ، ای سرو بلند		تیغت شستی بخون و خوردی سوگند		گر من بهلاک خویش گشتم خرسند		باری تو ز خویشتن چنین بد مپسند
هر گه که بخندد آن نگار دلبند		از نقط یاقوت فرو ریزد قند		خورشید زرشک گوید ، ای سرو بلند		چون خندیدی باز دگر بار بخند
پیچیدن افعی بکمندت ماند		آتش بسنان دیو بندت ماند		اندیشه برفتن سمندت ماند		خورشید بهمت بلندت ماند
نوروز شکفته از لقای تو برند		فردوس خجسته از رضای تو برند		بنیاد درستی از وفای تو برند		ارکان تمامی از بقای تو برند
عشق تو مرا از دل و از جان برکند		سودای توام ز خان و ازمان برکند		در کام دلم ز عشق هر ذوق که بود		هجران توام از بن دندان برکند
عشق تو زهر دل آشیانی نکند		در تن جهد و زبیم جانی نکند		بر شحن حسن خویش ، ای جان جهان		شحنه ببهانه ای جهانی نکند
آن دل ، که ببند عشق کس بسته نبود		عشق تو بیامد و ببست و بربود		ای ماه زرشک روی تو ناخشنود		در حال دل بنده چه خواهی فرمود ؟
ای شاه ، جهان زود بکام تو شود		دینار و درم زود بنام تو شود		آزاده بسی زود غلام تو شود		دین تو سن دهر زود رام تو شود
چون قفل نشاط را شود باغ کلید		از ساعد گل روی بجو جام نبید		گردون ز بساط ابر در دامن خوید		در شاخ زمرد افگند مروارید
گر نعل سمند تو بر آهن ساید		زو چشم خضر در زمان بگشاید		ور خصم تو در آینه رخ بنماید		دست اجل از آینه بیرون آید
مرد آنکه شدن را بشتاب آراید		نه همچو زنان رخ بخضاب آراید		گر مرد رهی امید را جفت مگیر		کامید چو زن بستر خواب آراید
از خاک چمن بوی سمن می آاید		وز ابر طراوتی بتن می آاید		بر آتش عشق می فزاید در دل		هر باد که از سوی چمن می آاید
چون لعل کند سنان سر از خون جگر		وز تیغ کبود تو بجنبد گوهر		گر ز آب روان بود عدو را پیکر		در آتش زخم تو شود خاکستر
عشن تو مرا توانگری آرد بر		از دیده بلؤلؤ و ز رخسار بزر		با عشق توام عیش خوشست ، ای دلبر		آری ز توانگری چه باشد خوشتر ؟
گر عشق تو بر من آورد رنج بسر		در حشر ز خون من نپرسد داور		آری بحساب خون خویش ، ای دلبر		با تو سخن و ره نبود در محشر
با عشق بتان چو اوفتادت سروکار		خورشید شود همان بشادی بیدار		از دولت و از روز بهی دل بردار		عاشق نبود روز بد و دولت یار
چون بر کشی آن بلارک گوهردار		بر مرکب تازی فگنی زین افزار		هر موی جداگانه بر اندام سوار		فریاد همی کند که  شاها ، زنهار
سردست و مسافتیست تا فصل بهار		و اکنون پس ازین سرد بود ماه چهار		گر جامه همی نقد کنی ور دینار		زودی شرطست ، دست بر زودی آر
غافل شدی ، ای نفس ، دگر باره ز کار		بیدار نمی شوی ز خواب پندار		از بسکه بهانه ها گرفتی بریار		نامت همه ننگ گشت و فخرت همه عار
ملک تو ، شها ، درخت نو بود ببار		وانگه اثر خزان برو کرد گذار		اکنون چو همی بشکفد از بوی بهار		آن میوه شکفته خوشترای شاه ببار
مهر وی من ، آن یافته از خوبی بهر		فرمود مرا پرستش خویش بقهر		خوش خوش ز پی مراد آن فتن دهر		رسم آوردیم بت پرستی در شهر
آن شد که ترا رفت همی با ما ناز		و آن شد که مرا بود بروی تو نیاز		ما ناز تو و نیاز خویش ، ای پرساز		بر سنگ زدیم و صبر کردیم آغاز
ای گل رخ سر وقامت ، ای مای ناز		بر تو ز نماز و روزه رنجیست دراز		چندین بنماز و روزه تن را مگدار		بر گل نبود روزه و بر سر و نماز
زان روز که من عشق تو کردم آغاز		دربند بلا ماندم و در دام گداز		هر ناز که دانی بکن ، ای مای ناز		باشد که چو من زبون بکف ناری باز
صد لابه و صد بند حیل کردی باز		تا با تو چنان شدم که بودم ز آغاز		آن روز مرا بود بروی تو نیاز		آن روز شد و روز شده ناید باز
یک چند بدام عشق بودم بگداز		باز این دلم آن گداز می جوید باز		با این دل عشق بست صحبت ساز		عیشیست مرا تیره و کاریست دراز
یک ره که گرفت خصم بدخواهی ساز		وافگند میان ما دو تن هجر دراز		خود با دلک خویش بپیوندم باز		دانم که مرا زمن ندارد کس باز
ای چون هستی برده دل من بهوس		چون بنشینم غم فراق تو نه بس		گر چون هستی بدستت آرم زین پس		پنهان کنمت چو نیستی از همه کس
چون بی تو زنم بیاد مهر تو نفس		گویم پس ازین دروغ بی معنی بس		بی مایه چو خاشاکم و بی قدر چو خس		گر دوست تر از تو در جهان دارم کس
یک چند بعزتم نمودی وسواس		سفتی جگر مرا بدرد الماس		من کشته و از توام نه مزد و نه سپاس		بیرحمی خویش را ازین گیر قیاس
جان زخم سر زلف تو گرداند ریش		دل زان دو لب لعل تو می باید عیش		تا تیره نکردی ، ای نگار ، از لب خویش		یاقوت که به بود بها دارد بیش
ناگاه همی زدم من ، ای شمع و چراغ		از شهر بباغ با دلی پر غم و داغ		باغ ار چه بود جای تماشا و فراغ		دوزخ بود ، ای نگار ، بی روی تو باغ
تا ز ابر فراق تو ببارید تگرگ		بر شاخ امید ما نه بر ماند و نه برگ		دیدم نه باختیار خود هجر ترا		مردم نه باختیار خود بیند مرگ
از هیبت تو بریزد اندر صف جنگ		تیزی ز سنان ، زه از کمان ، پر ز خدنگ		از جود تو خیزد ، ای شه با فرهنگ		پیروزه زکان ، در ز صدف ، لعل ز سنگ
گر خواهی ، ازین حشمت والا بمثل		بر تارک خورشید نهی پای محل		مر جاه ترا خدای ما ، عزوجل		جاوید رقم ز دست بر لوح ازل
از حمله سمند تو ، ز آسیب نعال		لرزان کند اجزای زمین از زلزال		وز هیبت تیغ تو عدو را مه و سال		الماس رود بجای خون از قیفال
اندر خوبی ترا فزودست جمال		در فبض آن کمان ابروی تو خال		از مشک ستاره ایست بر چرخ جلال		کز غالیه در دو ظرف دارد و هلال
بر جاه تو ، ای خواجه شود هر عیال		بر لوح قلم رفت بدین فرخ فال		ای خواجه ، بحرمت خدای متعال		کین فال که بنده زد ببینی امسال
با زور تو ، ای عالم احسان و کرم		بر رای تو موقوف شود شغل عجم		آن کس که کنون جست ز رای تو درم		در قبض تدبیر تو بندد عالم
بر دیده خیال دوست بنگاشته ام		بس دیده برین خیال بگماشته ام		در مرحله ای که بار برداشته ام		یک حوض ز خون دیده بگذاشته ام
در شهر هری عاشق زار تو منم		با عشق تو یار پایدار تو منم		خو کرده بجور بی شمار تو منم		بیچاره و در مانده بکار تو منم
در دید دل جلوه گرت می بینم		هر لحظه بشکل دگرت می بینم		هر بار که در دید دل می گذری		از بار دگر خوبترت می بینم
بر تیغ بلاهای تو تا پاک شوم		با زهر سخن های تو تریاک شوم		آن روز همی ز مهر تو پاک شوم		کز داغ جفاهای تو در خاک شوم
چون پیش دل این هجر بناکامه نهم		پروین ز سر شک دیده بر جامه نهم		در نام تو چو دست بر خامه نهم		خواهم که دل اندر شکن نامه نهم
بیجاد لولوی تو سیم اندر میم		بازیدن عشق تو امید اندر بیم		سیم اندر سنگ باشد ، ای در یتیم		چون در بر تو دل چو سنگ اندر سیم
زان بر دو لبت ز بوسه مر زوق نیم		کز حسن و جمال چون تو ممشوق نیم		می طعنه زنی که تو مرا خوب نه ای		من عاشقم ، ای نگار ، معشوق نیم
ای آنکه تویی نور دل و شمع روان		تا بی خبرم از تو ، نه پیدا نه نهان		بی من تو بکام خویش ای جان جهان		من بی تو چنانم که مبادی تو چنان
این نافرمان دل ، ار پذیرد فرمان		دشواری من خوار شود ، سخت آسان		در مانده بدست دلم ، ای جان جهان		درمانده بدل بتر که در مانده بجان
ای عادت تو بوعده صادق بودن		وی سیرت تو یار موافق بودن		بر موجب این دو چیز نیکو که تراست		جز بر تو حلال نیست عاشق بودن
ناشاد مرا ، ای بت نوشاد ، مکن		از داد خدا بترس و بیداد مکن		نیکویی کن مرا ببد یاد مکن		مر خصم مرا از غم من شاد مکن
ای برده فراق تو فراغ دل من		خالی ز گل و مل تو باغ دل من		اندیشه و تیمار تو داغ دل من		مردم زغم تو ، ای چراغ دل من
ای کرده ببی وفایی آهنگ ، مرو		باری سخنی ز بهر مردان بشنو		اکنون که دلم هست بنزد تو گرو		دل باز فرست ، هر کجا خواهی رو
بر عاج بنا گوش چو سیم و خز تو		آغاز همی کند خط دل گز تو		ترسم که برون برد سر از مرکز تو		بفروش کنون که یار دارد از تو
گفتم  بکنم دو دست کوتاه از تو		دل بر کنم ، ای صنم ، بیک راه از تو		اکنون چو برید خواهم ، ای ماه ، از تو		از جان کنم آغاز ، پس آنگاه از تو
هر چند بدردم از دل محکم تو		گیرم کم جان و دل ، نگیرم کم تو		یاهست کنم آنچه ترا کام و هواست		یا نیست کنم جوانی اندر غم تو
تا بود ز روی مهر لاف من وتو		در خواب ندید کس خلاف من وتو		چون تیر شده اکنون می صاف من و تو		مادر نه بهم برید ناف من و تو ؟
ای همت من رسیده پاک از پی تو		در چشم خرد فکنده خاک از پی تو		هر لحظه دلم کند تراک از پی تو		ای بی معنی ، شدم هلاک از پی تو
ای فخر زمانه را ز پیوندی تو		آدم شده محتشم ز فرزندی تو		زین گونه برنج بنده خرسند شدی		چون در خورداز روی خداوندی تو ؟
دل تنگم از ان جهان پیوسته				کی بگسلم از مهر چنان دلبندی ؟		چون هست رگ عشق بجان پیوسته
از جور و ستیز تو بهر بیهده ای		در هر نفس از سینه بر آرم سده ای		ای روی تو در چشم رهی بتکده ای		مردی نبود ستیزه با دلشده ای
ای شمع ، که پیش نور دود آوردی		یعنی خط اگر چه خوش نبود آوردی		گر دود دل منست دیرت بگرفت		ور خط بخون ماست زود آوردی
گر عقل مکان گیر مصور بودی		بر چهر ملکت تو زیور بودی		ور دانش را جنبش و محور بودی		اندر فلک رای تو اختر بودی
از شست ، شها ، چو ناوکی بگذاری		در تیره شب از دیده سبل برداری		بر کر شبدیز چو ران بفشاری		کیمخت زمین بماه نو بنگاری
آن به که جهان را بدل شاد خوری		باده ز کف حور پریزاد خوری		پیوسته ز دست نیکوان باده خوری		با دست غم جهان ،چرا باد خوری ؟
اول قدم آنست که جان در بازی		وز خانه بیک بار بکوی اندازی		چون قوت تسلیم و رضا حاصل شد		آنکه بنشینی و بخود پردازی
بی آنکه ز من بتو بدی گفت کسی		بر کشتن من چه تیز کردی هوسی؟		زین کار همی نیایدم باک بسی		صد کشته چو من به که تو غمگین نفسی
تا بنده شد از هوا قرین هوسی		جز ناله ز بنده بر نیاید نفسی		فریاد رسم نیست بغیر از تو کسی		فریاد ز دست چون تو فریاد رسی
دردا و دریغا که چنین در هوسی		کردیم تن عزیز خس بهر خسی		زهر غم رو گار خوردیم بسی		از دست دل خویش ، نه از دست کسی
من عاشق تو ، نه بر توام دسترسی		وآنگه شب و روز بوده در دست خسی		کار من و تو چو بنگرد ژرف کسی		صد عالم محنتست در هر نفسی
می کوشیدیم کز تو سازیم کسی		نتوانستیم و جهد کردیم بسی		سروی نتوان ساخت بحیلت ز خسی		تو در هوسی بدی و ما در هوسی
گر من ، صنما سوی تو ره یافتمی		بر دیده بدیدن تو بشتافتمی		گر خاطر من ز هجر غمگین نبدی		اندر غزل تو موی بشکافتمی
آن قوم کجا نزد تو پویند همی		در جز و وز کل ز هر تو جویند همی		از دل همه مهرتو بشویند همی		تا می نکنی یقین چه گویند همی
اقبال بر اندت که حکمت خوانی		ور نام طلب کنی ز نان در مانی		بردار مرا  ز خاک اگر بتوانی		تا پیش تو بر خاک نهم پیشانی
جهاندار شد صدر دین در وزارت		سپهدار شد شمس دین در امارت		ز جد و پدر یادگار اند هر دو		یکی در امارت یکی در وزارت
نه بس بود که در غزل یار و در مدیح		طبعی بود لطیف و زبانی بود فصیح		معشوق سازگار بباید گه غزل		ممدوح مال بخش بباید گه مدیح
امام بود محمد، علی خلیفه ی او		کنون علی است مشیر و محمدست وزیر		علی ز مهر محمد همی چنان نازد		که از دعای محمد علی به روز غدیر
چو بنوشت بر لوح نام تو را		فرو ایستاد از نوشتن قلم		همی گفت زین پس ندانم نوشت		چو جزوی و کلی نوشتم به هم
صدر دین را ملک‌العرش گزید از وزرا		همچنان چون وزرا از همهٔ خلق جهان		وزرا از همگان چون رمضان اندر سال		صدر دین از وزرا چون شب قدر از رمضان
چون مشک سیه بود مرا هر دو بنا گوش		کافور ‌شد از پیری مشک سیه من		هرچندکه بسیارگنه دارم یا رب		آمرزش تو بیشترست از گنه من
از سروران باستان، وز مهتران عصر ما		کردند نازش چار قوم از چار تن تا روز دین		ایرانیان از رستم و عباسیان از معتصم		سلجوقیان از سنجر و اسحاقیان از صدر دین
همای کلک تو مرغی است لاغر		که از منقار او شد ملک فربی		هر آنکس کو تو را بیند بپرسد		که این خورشید تابنده است یا نی
فخر کردی که نسب داری از آبا کرام		همه مشهور به‌ جود و کرم و آزادی		راست گفتی پدرانت همه نیکان بودند		بد تو بودی به‌ حقیقت که از ایشان زادی
بخور ای سیدی به شادی و ناز		هرکجا نعمتی به چنگ آری		چرخ در بردنش شتاب کند		گر تو در خوردنش درنگ آری
گر سینه بخست شاه سنجر ما را		کم نیست خمار عشق در سر ما را		گر دل‌بر بود یار دلبر ما را		پیکان بَدَل دل است در بر ما را
بیقدرکند رخ تو لالستان را		تشویر دهد لب تو خوزستان را		ان‌کس که تورا قبلهٔ ترکستان دید		از بهر تو کرد قبله‌ ترکستان را
ای تاخته از جهان جهانبانان را		برهم زده ملک و خانهٔ خانان را		ای وارث نامدار سلطانان را		فخرست به تو جمله مسلمانان را
شاها ادبی کن فلک بد خو را		گر چشم رسانید رخ نیکو را		گرگوی خطا کرد به چوگانش زن		ور اسب خطا کرد به‌ من بخش او را
شاها همه تدبیر صواب است تو را		وز بخت به فرخی جواب است تو را		آتش تیغی و نفع آب است تورا		از خاکی و نور آفتاب است تورا
جاوید شها عز و شرف باد تو را		تیغ و قلم و جام به‌ کف باد تو را		از تاجوران هزار صف باد تو را		صد شاه خلیفهٔ خَلَف باد تو را
مهرست ظفر نگین فرمان تو را		صید است بهشت دام احسان تو را		خاک است ستاره صحن میدان تو را		گوی است زمانه خَمٌ جوگان تورا
خورشید چو بیند ای ملک رای تورا		وین فر و جمال عالم ارای تورا		جوینده شود بزمگه و جای تو را		تا سجده برد خاک‌کف پای تورا
خورشید فلک سجده برد رأی تو را		ور سجده برد روی دلارای تورا		من خود چه‌ کسم که جان کنم جای تو را		جان در تن من خاک سزد پای تو را
ای شاه چو بیند آسمان رای تو را		وین طبع لطیف رامش افزای تو را		احسنت زند طلعت زیبای تو را		خواهد که شود خاک‌ کف پای تو را
بر خلق توراست پادشاهی ملکا		وز ماه توراست تا به ماهی ملکا		دور فلک و حکم الهی ملکا		آن باد و چنان بادکه خواهی ملکا
در زلف تو آویخته دلبندی ها		پیش خردت خیره خردمندی ها		در دل دارم که بندگیهات کنم		تا خود چه کنی تو از خداوندی ها
تا شاه نشاط دجله کردست امشب		اندر دل بندگان فزودست طرب		دریاست شه پاکدل پاک نسب		دریا به ‌میان دجله در هست عجب
کوه از صف ترکان ملک ‌گردد پست		ز ایشان به هنر یکی و از خصمان شصت		در مجلس و میدان شه حورپرست		دارند نهاده جام و جان برکفِ دست
ای شاه زمین بر آسمان داری تخت		سست است عدو تا تو کمان داری سخت		حمله سبک آری وگران داری لخت		پیری تو به تدبیر و جوان داری بخت
ای داده به تو خدای جاه پدرت		خرم به تو میران و سپاه پدرت		گر بی‌پدرت بماند گاه پدرت		اندی که تویی به جایگاه پدرت
بر خاک سر کوی تو ای عشق پرست		تنها نه منم فتاده شوریده و مست		چون من به سر کوی تو صد عاشق هست		از پای بیفتاده و جان بر کف دست
تا شاه گشاده دست بر تخت نشست		دست همه بیدادگران سخت ببست		دستور به دستوری شاه اندر دست		از پای فتاده را همی گیرد دست
این ابر که دُرّ شاهوار آوردست		بر شادی جشن شهریار آورده ست		آورده نثار مهرگانی هر کس		او نیز چو دیگران نثار آورده است
گر خصم نخواست از حسد کار توراست		ایزد ملکا هر آنچه او خواست نخواست		امروز که راست این سعادت که تو راست		اقبال فزون گشته و خصمان کم و کاست
گر نور مه و روشنی شمع توراست		پس سوزش وکاهش من از بهر چراست		گر شمع تویی مرا چرا باید سوخت		ور ماه تویی مرا چرا باید کاست
شاها همه آشوب ز بدخواه تو خاست		دادار جز آن خواست که بدخواه تو خواست		پیغمبری ملوک بی‌وحی تو راست		کارت همه معجزات را ماند راست
شاها اثر صبوح کاری عجب است		نازد به صبوح هرکه شادی طلب است		باده به همه وقت طرب را سبب است		لیکن به صبوح‌ کیمیای طرب است
ای شاه به دولت از جهان بهر توراست		بر جان و تن مخالفان قهر توراست		سلطانی عصر و شاهی دهر توراست		با این همه فتح ماورا‌النهر تو راست
ای شاه زمانه بخت پیروز تو راست		اندیشه و رای عالم‌افروز تو راست		شمشیر ظفرساز عدوسوز تو را ست		ز انطاکیه تا کاشغر امروز تو را ست
رخشنده چو مهرست ضمیری که تو راست		عالی چو سپهرست سریری که تو راست		فرمانده خلق است مشیری که تو راست		مخدوم جهان است وزیری که توراست
با لشکر عشق تو مباهات خوش است		با حلقهٔ زلف تو مناجات خوش است		شطرنج‌که در عشق تو بازیم همی		ما برد نخواهیم که شَهمات خوش است
علم تو زعلم خضر و آصف بیش است		حلم تو زحلم مَعن‌ وَاحنَف بیش است		از صاعقه شمشیر تو را تف بیش است		وز مورچه ترکان تو را صف بیش است
آن ابر که خاطرش به خاطر برق است		وان بحر که خلق در نوالش غرق است		وان شمس‌ که تاج دولتش بر فرق است		طبع و دل و همت رئیس الشرق است
هر چند که بر زمانه فرمان من است		فرمان تو بر تن و دل و جان من است		سلطان منم و عشق تو سلطان من است		من زان تو ام همه جهان زان من است
مخلوق فراوان است الله یکی است		وانجا که حقیقت است درگاه یکی است		هستند ستارگان بسی‌، ماه یکی است		بسیار ملک هست‌، ملکشاه یکی است
دولت‌ که همه جهان به‌سنجر دادست		داند به‌ یقین که خوب و درخور دادست		سنجر که وزارت به مظفر دادست		شک نیست که حق به‌ دست حقور دادست
نور ملک ای ملک به نام تو درست		دور فلک ای ملک به دام تو درست		کان ظفر ای ملک به‌ کام تو درست		جان طرب ای ملک به جام تو درست
آتش تیغی و تا به محشر تف توست		باران صفتی و هفت‌کشور صف توست		جم دولتی و قوام دین آصف توست		دریاکفی و همه جهان درکف توست
ای شاه دل روشن تو جوشن توست		عالم شده روشن از دل روشن توست		پریدن جبریل به پیرامن توست		صید ملک‌الموت سر دشمن توست
ای یار چو روزگار یار من و توست		بس کس که حسود روزگار من و توست		این باده که اندوه‌گسار من و توست		برگیر و بیا که ‌کار کار من و توست
دولت ‌که تو را داد به من زایل نیست		وین دل‌که مرا داد به تو غافل نیست		از دولت و دل هر چه رود باطل نیست		بی‌دولت و دل مراد کس حاصل نیست
تا دین باشد به جز یکی یزدان نیست		تا ملک بود به جز یکی سلطان نیست		بر هر دو برون از آن و زین فرمان نیست		آن بی ‌این نیست هرگز این بی‌ آن نیست
بیدادی و فتنه در جهان آیین نیست		شادند جهانیان و کس غمگین نیست		گل هست به باغ ملک اگر نسرین نیست		رکن‌الدین هست اگر معزالدین نیست
در عشق توام امید بهروزی نیست		وز عهد شب وصال تو روزی نیست		از آتش تو دلم چرا می‌سوزد		چون هیچ تو را عادت دلسوزی نیست
در راه نسا ای ملک پاک سرشت		جز سنگ ندیدم به دل سبزه و کشت		دوزخ دره‌ای گذاشتم ناخوش و زشت		چون پیش تو آمدم رسیدم به بهشت
آن‌کس‌که چراغ مهر تو در بر یافت		در خاک به فر دولت تو زر یافت		وان‌کس که خیال کین تو در سر یافت		در آب ز روی خویش نیلوفر یافت
تا از برم آن یار پسندیده برفت		آرام و قرار از دل شوریده برفت		خون دلم از دیده رواست از آنک		از دل برود هر آنچه از دیده برفت
ای شاه فلک یاد تو را نوش گرفت		شمشیر تو را ظفر در آغوش‌ گرفت		اقبال تو را غاشیه بر دوش گرفت		اد‌بار مخالف تو را گوش گرفت
گر یابد زهره آگهی از نامت		خواهد که به‌جای می‌بود در جامت		گر ماه ز چرخ بشنود پیغامت		آید به ‌زمین و اوفتد در دامت
ای راحت جان ما ز دو مرجانت		رنج دل ما زچشم پر دستانت		ما راکه جراحت است بر سینه و دل		بر سینه ز تیر و بر دل از پیکانَت
از تیغ چو آب تو به رزم آتش زاد		تا خصم ز باد حمله در خاک افتاد		از بیم دلش پرآتش و سر بر باد		دو دیده پرآب روی بر خاک نهاد
خالق همه اقبال خلایق به تو داد		تا دهر بود بقای اقبال تو باد		تو باده به‌ دست همچنین با دل شاد		بدخواه تو جان و خان و مان داده به‌ باد
باکم ز منی پای تو اندر گل باد		با به ز تویی مراد من حاصل باد		گر دل پس از این هوای تو خواهد جست		لعنت ز خدای بر من و بر دل باد
هرگز دل تو به هیچکس شاد مباد		وز بند تو بندهٔ تو آزاد مباد		تا عشق تو را دلم عمارت نکند		ویران شدهٔ عشق تو آباد مباد
گیتی ملکا جز به تو آباد مباد		در عادت تو جز هنر و داد مباد		خصم تو ز بند محنت آزاد مباد		هر کاو به تو شادی نکند شاد مباد
هر کار که هست جز به‌ کام تو مباد		هر خصم‌ که هست جز به دام تو مباد		هر شاه که هست جز غلام تو مباد		هر خطبه که هست جز به نام تو مباد
ای ناصر دین ناصر تو یزدان باد		اقبال تو در تن سعادت جان باد		گردون به مراد رای تو گردان باد		وز گردش آن هر چه تو خواهی آن باد
دلها همه در زلف تو آویخته باد		جانها همه از طبع تو آمیخته باد		هر شور که در جهان برانگیزد چرخ		آن شور ز جعد زلفت انگیخته باد
ایزد ملکا سعادت جم به تو داد		ملک همه شاهان مقدم به تو داد		چون تاج و سریر و تیغ و خاتم به تو داد		شاهی به تو ختم‌کرد و عالم به تو داد
تا دولت تو به گرد گردون گردد		گردون همه بر فال همایون‌ گردد		ور با تو ستاره‌ای دگرگون گردد		تیره شود و ز چرخ بیرون‌ گردد
ای از همه خسروان چو افریدون فرد		وز دولت تو رسیده بر گردون گَرد		ای ‌گشته به دولت تو روزافزون مرد		ایزد به تو این جهان ا‌همه‌ا میمون‌ کرد
ای صدر جهان هرکه می‌کین تو خورد		از رنج خمارگشت با ناله و درد		گر شیر سیه بود به هنگام نبرد		شد عاقبت کار به حال سگ زرد
عشقت صنما به روی‌ زردم دارد		وز کام و هوای خویش فردم دارد		این خود صنما قاعدهٔ بخت من است		با هر که وفا کنم به دردم دارد
جانی‌که زمهر توست نقصان نبرد		دردی که زکین توست درمان نبرد		هرکس‌که تورا به طوع فرمان نبرد		گر عالم جان شود ز تو جان نبرد
تا عصمت ایزدت نکوخواه نکرد		توقیع تو اِعتَصَمت بِالله نکرد		هرگز ستمی بر دل تو راه نکرد		ایزد به غلط تو را شهنشاه نکرد
ایزد که بنای دولتت عالی کرد		نگذاشت که خصم با تو محتالی کرد		گر خصم نکرد دل ز کینت خالی		اندیشهٔ تو جهان ازو خالی کرد
چون شاه جهان کمان کشیدن گیرد		پیروزی از آسمان رسیدن گیرد		هر تیر کز آن کمان پریدن گیرد		صبحی دگر از ظفر دمیدن‌ گیرد
هر تیر که شاه تیر گیر اندازد		گویی که ز گردون اثیر اندازد		دشمن ز نهیب او چو تیر اندازد		گویی که ز چنبران ا‌به زیرا اندازد
ای شاه زمین فلک سریرتو سزد		مریخ به جَدْی پرّ تیر تو سزد		خورشید نگویم که دبیر تو سزد		یک نقطه ز اتوقیع‌ا وزیر تو سزد
سلطان علم عدل به هر عالم زد		درکشور روم عالمی بر هم زد		هر دم ز قیاس عیسی مریم زد		نگذاشت که نیز هیچ کافر دم زد
من با تو بتا نفس نمی‌یارم زد		در موکب تو جرس نمی‌یارم زد		جان میدهم و نفس نمی‌یارم زد		دست از تو به هیچ‌کس نمی‌یارم زد
چون شاه سرای پرده بر هامون زد		از دجله و نیل خیمه تا جیحون زد		چون بارهٔ تازی از میان بیرون زد		کیمخت زمین ز گَرد بر گردون زد
هر شب که وصال یار دلبر باشد		شب زورق و ماه باد صرصر باشد		وان شب که فراق آن سمن بر باشد		شب کشتی و آفتاب لنگر باشد
گر نعمت دشمنت ز حد بیرون شد		بنگر که به عاقبت ز محنت چون شد		از قارون‌ گر به مال و گنج افزون شد		در زیر زمین نهفته چون قارون شد
تا فتح تو تاریخ مسلمانی شد		پیروزی تو اصل جهانبانی شد		تا خان ز سیاست تو زندانی شد		از بیم تو چشم خانیان خانی شد
چون شاه سوی تخت سرافراز آمد		پیرامن او بخت به‌پرواز آمد		آن روز ز تخت شاهی آواز آمد		کامروز مسیح از آسمان باز آمد
چون رخ بگشاد آن نگار دلبند		جای صلوات باشد و جای سپند		احسنت زند ستاره از چرخ بلند		آن مادر راکه چون تو زاید فرزند
گر ابر به جود خویشتن را چو تو خواند		فراش تو بود او همی‌گرد نشاند		هر چند بسی‌ گهر پراکند و فشاند		آخر گهرش نماند و بی‌کار بماند
از هیبت تو به روم کفار نماند		وز نصرت تو به روم زنار نماند		با عدل تو در زمانه تیمار نماند		با جود تو در خزانه دینار نماند
در عشق تو ای صنم مرا رای نماند		وان طبع لطیف حکمت آرای نماند		بر جای همی بود دلم بی‌غم تو		تا جای غم تو گشت بر جای نماند
ای شاه بنای ملک محکم به‌تو ماند		باغ ظفر و فتوح خرم به تو ماند		شاهنشهی از نژاد آدم به تو ماند		رفتند مخالفان و عالم به تو ماند
در عشق تو زیر و بم هم‌آواز منند		اندیشه و باد سرد دمساز من اند		خاموشی و صبر خازن راز من اند		رنگ رخ و آب دیده غماز من اند
تیراندازان همه گرو در بستند		بردند گمان که با ملک همدستند		آخر همه عاجز و خجل بنشستند		وز شرم ملک تیر و کمان بشکستند
خصمان تو لاف سپر زرد زدند		شش پنج به‌ گاه ماندن نرد زدند		گر سرد سخن شدند وا مرد زدند		با دولت تو بر آهن سرد زدند
چون باز خیال تو پر و بال زند		در جان رهی عشق تو چنگال زند		آن کس‌ که نه از وصال تو نال زند		شاید که ز چشم خویش قیقال زند
هر شب که رهی فال ز روی تو زند		مرغی شود و بال به سوی تو زند		هر نعره که پاسبان کوی تو زند		گویی‌که زجان مهرجوی تو زند
ترکان ملک با خرد و باهوشند		حور شَبَه زلف و دیو آهن پوشند		دیوند چو روز رزم جان را کوشند		حورند چو پیش تخت شه می‌نوشند
خصمان ملک چو جغد در ویرانند		دایم همه را همچو مگس میرانند		خود را چو همای از چه قِبَل می‌دانند		کز چشم چو سیمرغ همی پنهانند
گر بر فلک از تاجوران راه کنند		وز قدرت و قدر دست بر ماه کنند		ور دست فلک ز دهر کوتاه کنند		آخر همه خطبه بر ملکشاه کنند
ای شاه تورا ماه نگین خواهد بود		زیرِ قدمت ملک زمین خواهد بود		ملک تو ز روم تا به چین خواهد بود		ما فال زدیم و همچنین خواهد بود
تا چند دل تو چشمهٔ نور بود		زان چشمهٔ نور چشم بد دور بود		ملک و سپه و خزینه معمور بود		آن خسرو را که چون تو دستور بود
از عمر شبی به‌ کام دل دوشم بود		کاواز سرود و رود درگوشم بود		بگذشته و بامداد فرموشم بود		مهتاب نبود و مه در آغوشم بود
حیرت همه در درنگ و سنگ تو بود		نصرت همه در شتاب و جنگ تو بود		تا پرّ عقاب بر خدنگ تو بود		دشمن چو کبوتری به چنگ تو بود
هرکس که سزای افسر وگاه بود		خدمتگر این خدمت درگاه بود		در روی زمین اگر بسی شاه بود		شاه همه سنجر ملکشاه بود
هر بزم که کردی همه بهروزی بود		کار تو نشاط و مجلس افروزی بود		هر رزم که کردی همه پیروزی بود		هرچ آن دگری خواست تو را روزی بود
دجله ملکا زمان زمان بفزاید		تا با تو به جود اخویش‌ا پهلو ساید		چون دجله هزار اگر تو را پیش آید		در جنب دل تو قطره‌ای ننماید
خرگه زند وکارکسی نگشاید		مطبخ زند و نان به کسی ننماید		گر دود به مطبخش درآید شاید		کز مطبخ او دود همی برناید
سلطان جهان برکیارق باید		کز دولت او جهان همی آراید		بس برناید تا هنرش بِفْزاید		بندد کمر و همه جهان بگشاید
از درگه تو ملوک را تاج آید		در همّت تو هزار معراج آید		توقیع تو چون به ‌دست محتاج آید		چون‌کعبه بود که بیش حُجاج آید
شاها چو دلت در صف تدبیر آید		او را مدد از عالم تقدیر آید		تیغ تو جهان‌گرفت آری شک نیست		آن راکه تو برکشی جهانگیر آید
چون آتش خاطر مرا شاه بدید		از خاک مرا بر زبر ماه کشید		چون آب یکی ترانه از من بشنید		چون باد یکی مرکب خاصم بخشید
حوران سپاهت ای شه شیر شکر		در آب روان همی نمایند صُوَر		آن است مرادشان که باشند مگر		در خدمت مجلس تو اِستاده کمر
دست مَلِک ملوکِ عالم‌ْ سنجر		بحری است‌ که در جهان چنان نیست دگر		چون باد سخاکند بر آن بحرگذر		موجش همه دُر باشد و آبش همه زر
چون بر دل و سر نهم دو دست ای دلبر		می پیش من آوری‌ که بستان و بخور		جانا زکف تو چون ستانم ساغر		دستی بر دل نهاده دستی بر سر
ای رفته ز خانه مدتی سوی سفر		باز آمده سوی خانه با فتح و ظفر		هرگز سفری چنین‌ که کردست دگر		افروخته روی ملک و افراخته سر
چون نرگس اگر نهیم در خاکستر		ور داریم اندر آب چون نیلوفر		ور بسپریم به پای همچون‌ گل تر		از شرم تو چون بنفشه بر نارم سر
هستند به بزمت ای شه شیر شکار		مرغان شبه تن و عقیقین منقار		از بهر نشاط تو به روزی صد بار		آیند همی چو مطربان در گفتار
شاها خردت هست به می خوردن یار		شاید که شب و روز همین داری کار		می خوردن تو فلک چو بیند هر بار		خواهد که کند ستارگان بر تو نثار
ای دشمن تو به قبضهٔ قهر اندر		رای تو بصر به دیدهٔ دهر اندر		شکر تو فریضه‌ ست به‌ هر شهر اندر		خاصه به دیار ماوَرَالنَّهر اندر
هرگز نشوم من از بت و باده صبور		کز بت همه راحت است و از باده سرور		از دست و کنار خویش کی دارم دور		پروردهٔ آفتاب و برکردهٔ حور
ای شاه کجا گرم کنی بارهٔ بور		صدگور بیفکنی به یک بار به زور		گر بهمن و بهرام برآیند ازگور		گویند که کار توست افکندن گور
خستی دل من به غمزه ای بدر منیر		چونانکه ملک سینهٔ من خست به تیر		در سینه و دل‌کنون دو پیکان دارم		از سینه و دل هر دو برون آمده‌گیر
گر بخت بلند خواهی و عمر دراز		از دولت برکیارقی سر بفراز		گر کالبد ملوک جان یابد باز		از وی همه برکیارق آید آواز
از کوی تو تا کوی من ای شمع طراز		دریاست ز اشک من همه راه دراز		گر هست درآمدن به‌کشتیت نیاز		زان دل که زمن ربوده‌ای کشتی ساز
چون چشم تو بر دلم شود تیر انداز		زلف تو شود پیش دلم جوشن ساز		کوته نکنم دو دست از آن زلف دراز		کاو تیر به جوشن از دلم دارد باز
از جور قد بلند و موی پستش		وز کافری نرگس ِ بی می‌ْ مستش		گریان به کلیسیا شوم بنشینم		ناقوس به یک دست و به دستی دستش
شاهی که به رزم کاویان داشت درفش		گر زنده شود پیش تو بردارد کفش		ای کرده دل خصم خلاف تو بنفش		بشت است دل خصم و خلاف تو درفش
در عشق تو بی‌روان نَوان بودم دوش		آشفته دل و رمیده جان بودم دوش		مرغی که به تیغ نیم بسمل‌گردد		دور از بر تو راست چنان بودم دوش
دستور و شهنشه از جهان رایت خوش		بردند و مصیبتی نیامد زین بیش		بس دل‌ که شدی ز مرگ شاهنشه ریش		گر کشتن دستور نبودی از پیش
نشناخت ملک سعادت اختر خویش		در منقبت وزیر خدمتگر خویش		بگماشت بلای تاج برکشور خویش		تا در سر تاج‌کرد آخر سر خویش
چون ابر کف تو بیند ای خسرو شرق		از تو نکند به جود تا دریا فرق		گردد خجل و شود به آب اندر غرق		از رشک بگرید و برو خندد برق
تا دید زمانه در دلم غایت عشق		در پیش دلم همی کشد رایت عشق		گر وحی زآسمان گسسته نشدی		درشان دل من آمدی آیت عشق
چشمی دارم ز اشک پیمانهٔ عشق		جانی دارم ز سوز پروانهٔ عشق		هر روز منم مقیم درخانهٔ عشق		هشیار همه جهان و دیوانهٔ عشق
ای کرده همه جهان ز ناپاکان پاک		هرگز نبود تو را ز ناپاکان باک		ای خسرو پاک پیکر ازگوهر خاک		ای‌گوهر پاک احسن الله جزاک‌
سقای ملک گرفت چنگ اندر چنگ		ساقی بنهاد بادهٔ مرجان رنگ		هنگام صبوح ای ملک با فرهنگ		از ساقی باده خواه و از سقا چنگ
ای تیغ تو با قوت مریخ و زحل		رای تو چو آفتاب در برج جَمَل		گر خصم تو بر چرخ‌گریزد به‌مثل		در دامن عمر او رسد دست اجل
از روضهٔ حسن تو نگاری رسدم		وز موکب وصل تو غباری رسدم		تا چند کشند و چند افروزندم		من سوخته‌ام چرا همی سوزندم
ای سیمبر از عشق تو در رشته شدم		در خون دل از غم تو آغشته شدم		در بادیهٔ فراق سرگشته شدم		تو زنده بمانیا که من‌کشته شدم
هر شب غم تو به مه اشارت‌کُنَدَم		وز چشم پر آب خواب غارت کندم		یک شب نگذارد که کنم دیده فراز		چندان که خیال تو زیادت کندم
ای یار شبی که بی‌رخت بگذارم		پروین بود از غم تو آن شب یارم		یک نیمه زشب چشم به پروین دارم		یک نیمه همی ز چشم‌ پروین بارم
گرچه دل و سینه‌ کان گوهر دارم		رخساره زرنج هر دو چون زر دارم		کان بستهٔ زلف ماه دلبر دارم		وین خستهٔ تیر شاه سنجر دارم
هر شب ز غم تو دل ز جان برگیرم		پندی که خرد دهد من آن نپذیرم		تا روز نهد خیال تو در پیشم		صد چشمه و من ز تشنگی می‌میرم
گه سرو بلند حله بوشت خوانم		گه ماه تمام باده نوشت خوانم		ارزان بخری و رایگان بفروشی		ارزان خر و رایگان فروشت خوانم
ای‌ گوی زَنَخ سخن ز کویت ‌گویم		وی موی میان ز عشق مویت مویم		گر آب شوم‌ گذر به جویت جویم		ور سر و شوم به پیش رویت رویم
مستم ملکا و هر چه اکنون‌گویم		موزون نشمارم ارچه موزون گویم		گویی‌که تورا شعر سبک بایدگفت		با رَطل‌ گران شعر سبک چون ‌گویم
چشم من و چشم آن بت تنگ دهان		در بیع و شری شدند و در سود و زیان		کردند یکی بیع زما هر دو نهان		آن آب بدین سپرد و این خواب بدان
تیغ ملک شرق خداوند جهان		شیری است تنش به جمله چنگال و دهان		چون ناخن او باز شود با دندان		در ناخن سرگیرد و در دندان جان
هر شاه که داشت دولت و بخت جوان		هر دو یله کرد و خود برون شد زمیان		ایزد چو تو را کرد شهنشاه جهان		هر دو به تو داد وگفت جاوید بمان
نه با منی ار چه همنشینی با من		ای بس دوری‌ که از تو بینم تا من		در من نرسی تا نشوم یک پا من		کاندر ره عشق یا تو لنگی یا من
رفتی و به یک بارگرفتی کم من		کشته شدم و نداشتی ماتم من		داغ تو بسوخت این دل پر غم من		ای داغ تو گرم سرد کردی دم من
بگرفت شها قضای بد دامن من		تا لشکر غم نشست پیرامن من		گر خست به تیر تو دل روشن من		بخت تو نگاه داشت جان در تن من
ای چرخ‌کمر مبند برکینه من		بگزار حق خدمت دیرینهٔ من		آسایش سینهٔ مرا درمان کن		کاسایش سینه‌هاست در سینهٔ من
نازید به گرز گاوسار افریدون		در دست تو گرز شیر سارست کنون		از تو فرق است تا به افْریدون چون		چونانکه ز شیر شرزه تا گاوِ زبون
گر حاجب و چاوش تو ای ناصر دین		برکشور روم و چین گشایند کمین		فغفور از آن بترسد و قیصر از این		این والی روم گردد آن شحنهٔ چین
ای شاه زتو تخت همی نازد و زین		وز دولت تو داد همی یابد دین		تا روی زمین گرفته‌ای زیر نگین		خصمان تو رفته‌اند در زیر زمین
ای حیدر و جمشید به شمشیر و نگین		دارندهٔ دولتی و دارندهٔ دین		در ملک تو همچو آفتابی به یقین		او هفت فلک دارد و تو هفت زمین
ای شاه جهان دو گوشهٔ روی زمین		در قبضهٔ ملک توست تایوم‌الدین		تیغ تو همی‌کند شبیخون و کمین		یک ساله بر آن‌گوشه و یک ساله بر این
ای برده به شمشیر همه ملک تگین		آورده همه ملک تگین زیر نگین		پیروزی و نصرت تو بر روی زمین		آرایش دولت است و افزایش دین
زین فتح‌ که‌ کرد شاه در کشور چین		هم ملک همی نازد و هم دولت و دین		هر مملکتی که هست بر روی زمین		بوالفتح ملکشاه کند فتح چنین
خصمی‌که ستم بود همه همت او		کردند به‌ کُره عالمی خدمت او		آمد به‌سر آن مرتبه و حشمت او		مالک تن او برد و ملک نعمت او
سروی‌که بنفشه برگل آمد بر او		اقبال رسانید به گردون سر او		ماییم به مهر و دوستی در خور او		فرماندهٔ عالمیم و فرمانبر او
خصمی‌که بر او فسوس کرد اختر او		او را عملی داد نه اندر خور او		گر عهد تو بشکست دل اندر بر او		سرّ دل او گشت قضای سر او
ای نور مه از جمال رخسارهٔ تو		ای ظلمت شب ز خال رخسارهٔ تو		هرگز نفسی مباد کاین دیدهٔ من		خالی بود از خیال رخسارهٔ تو
ای کرده سپهر و اختران یاری تو		فخرست جهان را ز جهانداری تو		مستند مخالفان ز هشیاری تو		بخت همه خفته شد ز بیداری تو
ای شاه چو آسمان کمان داری تو		وز تیر ستارهٔ روان داری تو		نشکفت که شاهی و جهان داری تو		تا دست زده در آسمان داری تو
خورشید بر آسمان نپیماید راه		زان‌ گونه که بر زمین سپه راند شاه		جز شاه ملکشاه به یک نیمهٔ ماه		از دجله به جیحون که کشیدست سپاه
دارند همه شگفت میران سپاه		از ابلق شاه و ابرش فرخ شاه		فرق است میان هر دو سبحان الله		کین سیر زحل دارد و آن رفتن ماه
خصمان تو رسم بد نهادند همه		بر ملک در فتنه‌ گشادند همه		چون عهد تو را به باد دادند همه		از چرخ به خاک درفتادند همه
ای پیش تو حاسدانت‌ را سنگی نه		در جنب تو دشمنانْت‌‌ْ را رنگی نه		ملک از ملکان بری و آهنگی نه		لشکر شکنی و در میان جنگی نه
پروین و ستارگان گردون پیمای		اندر شب هجر تو نجنبند ز جای		گویی توکه دست هجرت ای بزم آرای		دارد به فسونی هر یکی را بر پای
افروخته دولت شه عالم رای		ملک‌افزای است و عدل گستر همه‌جای		زین دولت عدل گستر ملک‌افزای		جشم بد خلق دور داراد خدای
ای رایت و رای تو همایون چو همای		وای نامه و ا‌نام‌ا تو رسیده همه جای		گیتی چو سرایی به تو دادست خدای		شاهان جهان تورا غلامان سرای
شاها در فتح بر تو بگشاد خدای		منشور ظفر به تو فرستاد خدای		چون عالم بر تو راست بنهاد خدای		هرچ آن پدرت خواست تورا داد خدای
دامی که در آن دام شکارم کردی		در حلقهٔ او تو بیقرارم کردی		ای فتنهٔ روزگار در حسرت خویش		انگشت نمای روزگارم کردی
ای عشق تو عمرم به کران آوردی		ای هجر تنم را به فغان آوردی		ای دل تو مرا کار به جان آوردی		ای دیده دلم را به زبان آوردی
از بهر جمال چهرهٔ همچو پری		دستت به سوی آینه تا چند بری		از بس‌ که همی به آینه درنگری		بر چهرهٔ خویشتن ز من فتنه‌تری
در بر ملکا دل توانگر داری		دریای محیط است‌که در بر داری		تا برکف جام و بر سر افسر داری		مه بر کف و آفتاب بر سر داری
ای باخته عشق در جهان با دگری		نوشیده سبک می‌ گران با دگری		در مذهب دوستی روا نیست چنین		من بی‌ تو به غم تو شادمان با دگری
هر سال به‌کار ملک بیدار تری		چون‌ گوی زنی شها و چوگان بازی		هر روز سخی تری و دیندارتری		چوگان ز خمیده قد ایشان سازی
هر دم زا‌دمی‌ا خجسته دیدار تری		با خیل مخالفان نبرد آغازی		هرچند که مهتری نکوکارتری		سَرشان بَدَل گوی همی اندازی
زاهد نکند توبه به زهد ای ساقی		هرچند عیان عمل نمود ای ساقی		پرکن قدحی شراب زود ای ساقی		کاندر ازل آنچه بود، بود ای ساقی
خور گوید کاشکی که زرین تنمی		تا جام شراب شاه شیر اوژنمی		مه‌ گوید کاشکی من از آهنمی		تا نعل ستور شاه‌گیتی‌، منمی
ای شاه نگویمت که چون گردونی		زیراکه به قدر و جاه از او افزونی		از قدر و محل همی ندانم چونی		گویی‌که ز وهم آدمی بیرونی
این مجلس شاه و گل‌فشان اندروی		خلدست و نعیم جاودان اندروی		وین خانه و این آب روان اندر وی		چرخ است و ره‌کاهشکان اندر وی
لبیک دهد بخت چو آواز دهی		تکبیرکند چو رزم را ساز دهی		آن‌را که به‌دست خویش بگماز دهی		اقبال گذشته را بدو باز دهی
یار از غم من خبر ندارد گویی		یا خواب به من‌ گذر ندارد گویی		تاریکترست هر زمانی شب من		یارب شب من سحر ندارد گویی
ای ماه کمان شهریاری گویی		یا ابروی آن طرفه نگاری گویی		نعلی زده از زرّ عیاری گویی		درگوش سپهر گوشواری گویی
به تکرار و تذکار عادت کنند		بدین بیتِ تضمینِ اعادت کنند		«کسی نیک بیند به هر دو سرای		که نیکی رساند به خلق خدای»
به نوباده هر هفته یاری مَکُن		به هم‌بر مزن عهدِ یار کهُن		نه اینجاست آن قصه حجّت میار		که تقویمِ پاری نیاید به کار
خصم که ز پس نیزه خورد روز وغا		اندیش خصمان چنان نیست مرا		خود در قران که جای خوفست ورجا		نه« لاتخفست» پیش خصمان بغا؟
گه زلف بنفشه برکند باد صبا		گه ساغر لاله بشکند بادصبا		گه لرزه برآب افگند باد صبا		و آنگه چه دم لطف زند باد صبا
جایی که در بقا فرازست آنجا		رمح تو ز لاف سرفرازست آنجا		و آنجا که جواب مشکلی باید داد		شمشیر ترا زبان درازست آنجا
جایی که نشان بی نشانست آنجا		انگشت خیال بر دهانست آنجا		از غمزه خدنگ در کمانست آنجا		زنهار مرو که بیم جانست آنجا
در دست منت همیشه دامن بادا		وانجا که ترا پای سر من بادا		برگم نبود کسی ترا دارد دوست		ای دوست همه جهانت دشمن بادا
شمعم که زمن هست اثر غم پیدا		شد سوز دلم زچشم پر نم پیدا		زآن نیست مرا سوز زماتم پیدا		کم گریه و خنده نیست از هم پیدا
گر بگشایم ز غصّه  امشب لب را		بر چرخ بسوزم از نفس کوکب را		ای صبح بیا تو نیز جانی می کن		باشد که بهم روز کنیم این شب را
روز آمد و بردوختم از دم لب را		پرداخته کردم از روان قالب را		اکنون که مرا زنده همی دارد شب		شاید که چو شمع زنده دارم شب را
بی یار، کسی که یار نداشت ترا		و آسوده دلی که خیره بگذاشت ترا		از بی آبی بساغر می مانی		کافتاد تست هرکه برداشت ترا
شادی خوانم بنام غمهای ترا		دادم لقب انصاف ستمهای ترا		رفتی تو و برمن دگری بگزیدی		الحق چه توان گفت کرمهای ترا؟
چون دید صبا میان بستان گل را		وز بی شرمی پیش تو خندان گل را		در حال در آویخت بپایش ز درخت		پس کرد ز خار تیر باران گل را
عید آمد و درد برقرارست مرا		و آن غم که یکی بود هزارست مرا		چون عید ز روی آن نگارست مرا		با عید دگر کسان چه کارست مرا؟
زابشخور وصل بهره اشکست مرا		گلگون رنگ چهره اشکست مرا		چون چرخ ز خورشید و ستاره شب و روز		چشمی و هزار قطره اشکست مرا
در تن غم تو بجای جانست مرا		سودای تو مغز استخوانست مرا		از عشق فرا گذشت این کار ار هیچ		چیزیست ورای عشق آنست مرا
نه یاری ازین دلگسلی هست مرا		نه جز غم عشق حاصلی هست مرا		وآنگه گویی مرا که دل خوش می دار		خاموش، کدام دل؟ دلی هست مرا؟
زلف تو چنان بباد بر داد مرا		کآورد ز خویشتن بفریاد مرا		چندان ز سر زلف تو افتاد مرا		کز وصل رخ تو نیست خود یادمرا
کرد این طمع خام تبه نام مرا		بیهوده بباد داد ایام مرا		قدری هیزم از تو طمع می دارم		تا پخته کند این طمع خام مرا
دل بر تو نهم رغم بد اندیشان را		وز تو نبرم ستیز ایشان را		ور من بمثل بمیرم اندر غم تو		عشق تو بمیراث دهم خویشان را
آنها که فلک وفا نداد ایشان را		وصل من و تو بد اوفتاد ایشانرا		خواهند مرا ز خدمتت باز برند		یا رب که زبان بریده باد ایشانرا
تیغ تو که بنده می کند شاهانرا		آورد بسی براه گمراهانرا		در دست تو یک قطر آبست و لیک		آبیست ز سر گذشته بدخواهانرا
ساقت که بآرزو پرستند او را		همچون دل من چرا بخستند او را		زخمی که حوالت گه او بود دلم		دردا گه برشته بر تو بستند او را
دردیست اجل که نیست درمان او را		بر شاه و وزیر هست فرمان او را		شاهی که بحکم دوش کرمان می خورد		امروز همی خورند کرمان او را
هر کو بشناخت مستی و پستی را		بفروخت بیک جرع می هستی را		مانند نرگس آنکه صاحب نظرست		بر دید خود جای کند مستی را
می آمد و می رفت پیاله بر ما		تا خون بنماند در رگ و ساغر ما		چون چشم خروه بس که شد در سرما		چون تاج خروه لعل شد افسرما
گر چه خوش نیست حالت ناخوش ما		درد سر ماست این دل سر کش ما		با اتش غم چو شمع دل خوش کردیم		کآبیست ز سر گذشته این آتش ما
در باغ بین زگونه گون برگ و نوا		زان برگ و نوا آرزوی طبع روا		برخیز و بیا و میوه از شاخ بخور		گر خورده نیی ز دیگ چوبین حلوا
رشک آیدم ای دوست که با تو هر شب		هر رومی و هندوی نشیند بطرب		گه چنگ سپید را نهی رخ بر رخ		گه نای سیاه چرده را لب بر لب
داری ز پی چشم بد ای درّ خوشاب		یک نرگس ناشکفته در زیر نقاب		وین از همه طرفه تر که از باد حسن		یک چشم تو مستت ودگر چشم خواب
ماییم نهاده سر بفرمان شراب		جان کرده فدای لب خندان شراب		هم دست بجان آمد از ساغر می		هم بر لب ساغر آمده جان شاب
چشم تو همی داشت دلم را بعذاب		گفتم بلب که کار ایشان دریاب		نرمک نرمک لعل توام داد جواب		عاقل نکند میانجی مست و خراب
چون مردمک دیده ام ای در خوشاب		با آنکه بود بخشش من گوهر ناب		از دور اگرم قرص خور آید در چشم		از غایت حرص بر دهان آرم آب
گفتم که مرا وصل تو نفزاید آب		هجران توأم ز دیده نگشاید آب		خندان خندان گفت که نتوان دانست		باشد که بجوی رفته باز آید آب
وقتست که پر زچین شود طرّ آب		از نعر تندر برود زهر آب		از قطر آب آتش گل بدمد		وز آتش لاله در چکد قطر آب
کام همه ناله و خروشست امشب		نه صبر پدیدست و نه هوشست امشب		دوشم خوش بود ساعتی پنداری		کفارت خوش دلی دو شست امشب
هستم ز وصال دوست دلشاد امشب		وز غص هجر گشته آزاد امشب		با یار نشسته و بغم می گویم		یا رب که کلید صبح گم باد امشب
ای دل چو رسید روز اومید بشب		هیچت ناید زوصل آن شیرین لب		زان پیش که تیره گرددت دیده ز اشک		باری دگری بروشنایی بطلب
شاها همه کار تو زهم طرفه ترست		در عقد ظفر نثار تیغ تو سرت		پیوند گرفت با جگر گوشة خصم		آن قطرة آبی که ز صلب کمرست
بر لاله ز عارض تو هر دم ز نخست		پیش زنخت برگ سمن هم ز نخت		تا خوشی ز نخی تو زنخی خوش می زن		کین خوبی تو چو کار عالم زنخست
آزرده چو شد ز زخم نشتر دستت		از کرد غمزه برد کیفر دستت		گر چشم خون گشت روان بر دستت		نشگفت چو باشد دلم اندر دستت
گر خسته دل مرا بر آری حاجت		پیروز شوی بر آنچه داری حاجت		در محنت بنده یار ایّام مشو		کورا با من نیست بیاری حاجت
از بس که تنم ز آتش دل بگداخت		نتوان تنم از شمع همی باز شناخت		زین بیش مرا مسوز جانا که چو شمع		هر شب تنی از موم نمی شاید ساخت
آن دل که بر اتش غمت صد ره سوخت		از پهلوی من همه غم و درد اندوخت		خون گشت و همی رود ز چشمم همه  روز		این شب روی اندر سر زلفت آموخت
شاها چوبداد داد هر کس دادت		داد طرب امروز بباید دادت		عالم بزبان سوسن آزادت		می گوید نو روز مبارک بادت
خواهی که هنر و ران نکودارندت		با مونس روزگار بگذارندت		هان تا ندهی کتاب خود را بکسان		ور نیز گروهای زرین آرندت
دربند کسی باش که یاری کندت		پیوند بدان که خواستاری کندت		بل تا خود را چو حلقه می آویزد		انکس که چو حلقه  گوش داری کندت
روزی گیرم میان تو چون کمرت		یا همچو قبا تنگ در آرم ببرت		ور هیچ شبی چو زلفت افتم بسرت		چون خط تو ناخوانده در آیم ز درت
گیرم بنقاب در کشی رخسارت		یا پست کنی رغم مرا گفتارت		دانم نتوانی بنهفتن باری		چستی قد و چابکی رفتارت
از بس که کنم شام و سحر در کارت		خون گشت مرا دل و جگر در کارت		گفتی که کنی یک نظر اندر کارم		کردم چو نکردی آن نظر در کارت
باور نکنی که از من عشوه پرست		بر بود دل شکسته آن نرگس مست		تا راست بگوید این سخن در رویت		هم مردمک دید توکژ بنشست
ای عزم تو بر شکستن عهد درست		ز آمد شدن تو پای اومید سست		خوابی که چو آیی کنم از چشمت جای		اشکی که چو می روی همه دل با تست
دی توبت من ز آستین برزد دست		بشکست پیاله را د پنداشت که رست		امروز پیاله کمر کین در بست		و آمد بقصاص توبتم را بشکست
غمگین دل من که شادمان از غم تست		عمری گم کرد و جز رضای تو نجست		بر بوی تو زنده با تنی نیم درست		چون باد صبا همی کشم پایی سست
ترکم سوی آما جگه آمد سر مست		چون غمز خود تیر و کمان اندر دست		هر تیر که چون منش ز خود دور انداخت		نالان نالان برفت و در خاک نشست
این ساغر می که بر کف دست منست		دانی که چراست نازنینم پیوست؟		چون آبله ییست دل پر از خون او نیز		ز آتش دارم چو آبله بر کف دست
عید آمد و ساز پارسایی بشکست		گل نیز چو روزه رخت برخواهد بست		دوران شرابست، مخب الّا مست		گل بر سر پایست، منه جام از دست
تا هست ترا چراغ دانش در دست		از پای طلب همی نباید بنشست		تا روشن گرددت که این جان شریف		چون بگسلداز تو با که خواهد پیوست
چون دید بگاه رفتن از عزم درست		بر رهگذر لب پی جانم شده سست		بگریست، مرا گفت نه هم روز نخست		می گفتمت این کار نه انداز تست؟
فرزند ترا اگر بکوهست نشست		از کان هرگز قیمت گوهر نشکست		زین کار ترا نوید عمر ابدست		کو جان عزیز تست با که پیوست
ای ترک حصاری همه چیزت بنواست		الّا یک چیز کز تو آن عین خطاست		یک چشم تو مستور و دگر مست و خراب		مستوری و مستیت بهم ناید راست
یک روز شبی چو شمع برخواهم خاست		ورنیز زبانم ز کسان باید خواست		تا با تو کنم روشن و برگویم راست		چون آتش و آب سرگذشتی که مراست
ای دل اگرت بوصل دلدار هواست		مرگ خود و زندگیت ازو باید خواست		پروانه بوصل دست درگردن شمع		آنگاه آورد کز سر خود برخاست
تا دل بهوا جویی مهرت برخاست		هر شب غم تو تا بسحر مونس ماست		عکس رخ تو در آب جوید همه شب		پیک نظرم که می دود از چپ رواست
در چاه ز نخدانت دل ما بنواست		وان خیال سیاه تو بدین حال گواست		سیبیست ز نخدان تو وان خال سیاه		از غایت لطف دانه در وی پیداست
چون ساغر می راز نهانم پیداست		خون دل و مغز استخوانم پیداست		راز دل من روشن از آن شد چون شمع		سوز دلم از سر زبانم پیداست
اقطاع طرب در نظر ساغر ماست		سر سبزی عیش در سر ساغر ماست		بیمست که از فروغ می لعل شود		پیروزه که طرف کمر ساغر ماست
از هر چه بدو میل دل غافل ماست		جز حیرت و حسرت چه دگر حاصل ماست؟		سبحان الله همه خوشیهای جهان		گویی که ز بهر ناخوشی دل ماست
زلف سیهت که آشیان دل ماست		شوریده و آشفته بسان دل ماست		اورا پس از این ، گرچه زیان دل ماست		بر باد مده خان و مان دل ماست
ای هست وزنیست برتر اندیش ماست		زان سوی جهان جسم و جان بیش ماست		پوشیده برهنه ایم و گریان خندان		زین روی چو شمع شب روی پیش ماست
آتش که بطبع جان کداز آمده است		وز روی نهاد سرفراز آمده است		میخواست که بر دل منش دست بود		بنگر بکدام دست باز آمده است
امروز مرا ز چشم بارندگی است		تا شب زدلم رنج و پراکندگی است		نه فسق خوش و نه لذت بندگی است		پس مرگ چه باشد اگر این زندگی است؟
هر لحظه دل اندر هوسی نتوان بست		دل در هوسی هر نفسی نتوان بست		یکباره دلم شکسته شد رد ره عشق		و آن دل که شکست در کسی نتوان بست
رنگ رخ زر ز سکّ دولت تست		خون در رگ کان ز جودیی منّت تست		در مدح تو همچو پسته ام چرب زبان		تا مغز در استخوانم از نعمت تست
زلف تو که در سیه گری چا کرتست		گویی که ز مشک افسری بر سر تست		سر بر زانو چرا نها دست چو من؟		آخر نه بناز روز و شب در بر تست؟
چشم تو که بیماری او ننهفتست		در خیره کشی طاق فلک را جفتست		معذور بود زلف تو گرآشفتست		زیرا که دو بیمار عزیزش خفتست
از روی تو زلف پاره یی بگرفتست		هر حلقه ازو کناره یی بگرفتست		وان خال سیاه بر رخت پنداری		در پیکر مه ستاره یی بگرفتست
ای آنکه زمانه کمترین بند تست		خورشید غلام رای درخشنده تست		این زرّ پراگنده ز جودت همه جای		گرد امده ازجود پراگند تست
خورشید غلام رای درخشندهٔ تست		هر کوست خداوند هنر بندهٔ تست		جویای کمالند بجان اهل هنر		و آنگاه بجان کمال جویندهٔ تست
خون خوار مهربان غمزه تست		مرد افگن و مست و ناتوان غمز تست		بیمار که جان دهد فراوان هستند		بیمار که جان ستاند آن غمز تست
چون تیغ زند اجل سپرها هیچست		وین حشمت و جاه و مال وزرها هیچست		چندانکه بد و نیک جهان می بینم		نیکست که نیکست دگرها هیچست
اشکم که ز خون این دل ناشادست		از بی آبی ز چشم من افتادست		مگذار که بر خاک درت می غلتد		آخر نه چنانکه هست مردم زادست؟
آتش که همه دلی ازو ناشادست		بنیاد سرافرازی او بر بادست		سوز دل من گرفت او را که چنین		در دست چو تو سنگ دلی افتادست
گر مهر ما از تو جدا افتادست		این نیز هم از طالع ما افتادست		داری لب و دندان و دهانی شیرین		تلخیّ زبانت از کجا افتادست؟
آن غنچ گل نگر چه چست افتادست		بر داشته آخر و نخست افتادست		دی روی چنان فراهم آورده دژم		و امروز چنین ز خنده ست افتادست
در پای تو دل گرچه زبون افتادست		در جستن وصل بین که چون افتادست		شمعم که مرا آب ز سر بگذشتست		وز تشنگیم زبان برون افتادست
هر کجا که ز مهرت نظری افتادست		سودازده یی بر گذری افتادست		در کوی وصال تو که آید؟ کآنجا		هر پای که در نهی سری افتادست
گر افتدم آن ماه شبی مست بدست		بسپارم جان خود بدو دست بدست		ور دامن یار نیست پیوست بدست		دانم که گریبان خود هست بدست
عشق تو ز لطفها که با ما کردست		چشمم صدف لؤلؤ لالا کردست		وین مردمک چشم سیه کاس من		در دور غم تو دل بدریا کردست
اشکم که ز خون چو دردی شیره شدست		وز رفتن او دو چشم من خیره شدست		از دید بیچاره نمی باید دید		کین آب ز سر چشم  دل تیره شدست
هر کجا که دلی هست ز غم فرسودست		کس نیست که از رنج جهان آسودست		گر بلبل محنت زده عاشق بودست		باری دل غنچه از چه خون آلودست؟
در عمر مرا با تو شبی خوش بودست		زان وقت هنوز چشم من نغنودست		باری بنده را طبیبی دانا		در خدمت تو شبی دگر فرمودست
گر لاله بهجران تو خوشدل بودست		خون جگرش نگر که چون پالودست		بی روی تو غنچه خنده یی از دل زد		وان نیز بدولت تو خون آلودست
از حلق گوش تو دلم را خبرست		کین تندی طبعت همه از بهر زرست		از گوش تو خود قیاس می باید کرد		کانجا که زرست پاره یی نرم ترست
در بند جهان کسی که او بیشترست		چون زلف تو آشفته و آسیمه سرست		چون چشم تو آن خوشست در عالم، کو		مستست چنان که از جهان بی خبرست
تا تنگ دلم جای تو خوش پسرست		الحق ز خوشی دلم چو تنگ شکرست		جانا چو شکر ز تنگت ارنا گزرست		دردست من آی کز دلم تنگ ترست
تا تنگ دلم جای چو تو خوش پسرست		الحق ز خوشی دلم چو تنگ شکرست		جانا چو شکر ز تنگت از ناگزرست		در دست من آی کز دلم تنگ ترست
تیغ تو که همچو مرگ مردم خوارست		بر پای تخت سلطنت مسمارست		گر گوهر آب دار در بحر بود		در بحر کف تو آب گوهر دارست
گفتم که مرا بر تو ببوسی نازست		گفتا که زرت چاره اراینت آزست		گفتم نه تو دانی که مرا زر نبود		گفتا که برو ، اوام را در بازست
اندیش تو چو در دل ما بنشست		دلرا همه آز و آرزوها بنشست		هر فتنه که خواست روز بازاری تیز		درحلق زلف تو بسودا بنشست
این اشک که مونس من غمناکست		در کوی تو بامن وطنش در خاکست		می نگسلد از دامن من دست وفا		پیداست که گوهرش ز آب پاکست
زلف که هزار عهد محکم بشکست		پشت و دل صفدران عالم بشکست		گفتم که بگیرمش شبی در مستی		با آن همه پر دلی از آن هم بشکست
دی گفت  مرا اسب در آنت چه شکست		کاصطبل تو از زاویه های فلکست؟		نه آب درو، نه سبزه، نه کاه، نه جو		این جای ستور نیست جای ملکست
بی مرگی اگر چه آشنایی مرگست		از دست مده که آن نوای مرگست		چندین نکنی کوشش اگر بشناسی		کآسایش زندگی بلای مرگست
از عشق دهانت دل مسکین تنگست		گفتند فراخست و دلم زین تنگست		هر چند که در جهان فراخست دهان		باری دهن فراخ شیرین تنگست
هر چند که روی لاله بس دلگسلست		در هجر تو چشم من زر و بیش خجلست		سرتاسر عالم ار همه کام دلست		هر چ آن نه غم تو باشد از من بحلست
غمهای فراخ من نه در خورد دلست		گرم آتشی من از دم سرد دلست		فی الجمله کرم شادی عالم باشد		با آن همه درد دل مرا درد  دلست
بی روی تو شادی همه در درد دلست		و احوال زمانه سر بسر درد دلست		عالم بهر آن صفت که باشد گویاش		ما را ز میانه راه بر درد دلست
در حضرت عشق هر که او مقبولست		هر آرزویی که او کند  مبذولست		هر دل که نه او بعاشقی مشغولست		در عالم جان او ز دلی معزولست
دلدار مرا ز هر چه خوشتر چشمست		زان روی مرا همه نظر بر چشمست		شاید که جهان بروی او می بینم		کان ماه چو خورشید سراسر چشمست
شمعم من اگر چه ز آتشم رنج تنست		هجران ویم بتر ز گردن زدنست		گر باز گرفته ام بجان آتش را		زانست که روشنایی چشم منست
تیغ تو که لب تا لب او دندانست		دندان اجل در لب او پنهانست		در چشم حسودت ار چه آبی تنگست		بسیار جهانگیرتر از طوفانست
از بس که رخ لاله خوش و خندانست		چشم تر نرگس اندر و حیرانست		رویی که بچشم می در آید اینست		چشمی که بروی می در آید انست
وقتی که درو راحت درویشانست		از من بشنو گر بتوانی دانست		هرگه کازل و ابد بهم پیوندند		اندر دل تو وقت عبادت آنست
آن بت که سوی دهانش رهبر سخنست		نسرین بر و پسته لب و شکّر سخنست		بوسه ز دهان او کجا دارم چشم؟		چون با لب او مرا سخن در سخنست
شیرین دهنت که تنگنای سخنست		باماش مضایقت برای سخنست		سیمرغ و وفا و کیمیا بتوان یافت		لیکن دهن تنگ تو جای سخنست
شادیّ زمانه عاشق طبع منست		اندیش غم چه لایق طبع منست؟		زان بی دم نای و آب انگوربیم		کین آب و هوا موافق طبع منست
درد تو دوای دل وارون منست		آسایش اندرون و بیرون منست		برخاک در تو خون دل ریختنست		کآن خاک بهر حال به از خون منست
این خشک گیا که زرد چون روی منست		ریزنده و جای جای جون موی منست		و ایت طاق پل شکسته و آب روان		گویی که مثال چشم و ابروی منست
گر شرح دهم که بی تو کارم چونست		یا حالت چشم اشک بارم چونست		کارم همه غم خوردن و بارم برجان		انصاف به بین که کار و بارم چونست
دل خون شد و شرط جان گدازی نیست		در خدمت او کمینه بازی اینست		با این همه هم هیچ نمی یارم گفت		شاید که مگر بنده نوازی اینست
گازر بچه را سپید کاری آهوست		در آب بسان مردم چشم نکوست		او جان و دلم دارد و من زوطمعی		انصاف در این مکعامله گازر اوست
تیغ تو که مرگ جرعة ساغر اوست		سرچشمة آب نصرت اندر سراوست		رخساره بخون دشمنانت شوید		این نیز نشان پاکی گوهر اوست
می ده که دل ریش مرا مرهم اوست		سودازدگان عشق را همدم اوست		پیش دل من خاک یکی جرعه بهست		از چرخ که کاس سر عالم اوست
بی عیش و طرب دمی چو برنارد دوست		ناچار زهر غمی بیازارد دوست		گر زانکه غمی برویش آمد چه عجب؟		غم نیز چو من روی نکو دار دوست
برخاک درت بخت مرا بخوابگهست		در کوی تو جان بقیمت خاک رهست		در دور تو نام پارسایی گنهست		در عهد غم تو روی شادی سیهست
بشنو سخن باد که چون دلخواهست		بنشین که نه وقت آتش و خر گاهست		این باد بدین خوشی ندانم زکجاست		یا محمل گل رسید یا در راهست
از چرخ کهن محنت و دردم تازه ست		وز نال من همه جهان آوازه ست		وین غصّه که من می کشم از هجرانت		چون آرزوی من بتو بی اندازه ست
گفتند دل تو الز خرد بیگانه ست		دیوانگی او همه شهر افسانه ست		در سلسل زلف تو بستیم او را		خود سلسله دیوانه تر از دیوانه ست
گفتم ز تو خوبتر درین شهر بسیست		گفتا که چو من بعالم اندر هم نیست		گفتم نه همه چشم دو دارند ایشان		گفت آری، ولیکن نه همه چشم یکیست
دی گفت ندیدمت درین روزی بیست		خیرست، کم آمدن چرا؟ موجب چیست؟		پیش لب او همین زمان بتوان مرد		صد سال بلطف این سخن بتوان زیست
گر چه دل من چو شمع آتش خایست		این آتش من چو آب جار افزایست		ورچند مرا زبان تن فرسایست		چون شمع زبان من بتن برپایست
در خدمت تو گر تن من برپایست		آن هم نه بزور خویشتن برپایست		شمعی که میان انجمن برپایست		از ضعف تنش به پیرهن برپایست
بس که بشب مرا خروش و زاریست		در دید خفتگان ز من بیداریست		گر چشم ترا ز حال من نیست خبر		آن بی خبری او هم از بیماریست
تا ظن نبری که در نکوئیت شکیست		یا چون رخ تو ستاره یی بر فلکیست		در بی آبیّ و شوخی و تیغ زدن		خورشید سپهر و چشم تو هر دو یکیست
شاها ز غمت زمانه چون دلتنگیست		پیروز چرخ هر زمان از رنگیست		دی از سر تو بر آسمان یک گز بود		و امروز ز سر تا بتنت فرسنگیست
گر در دهن تو از فراخی سخنیست		آسوده ز گفت و گوی هر طعنه ز نیست		گر هست بچشم ما دهان تو بزرگ		ز آنست که آن دهان نه کوچک دهنیست
در آرزوی روی چو روزت شب نیست		کین سوخته تا صبح دم اندر تب نیست		تو غرّه بدان مشو که گویاست لبم		کم از همه تن جان بجز اندر لب نیست
یک ذره هوای من مسکینت نیست		با ما نفسی ساختن آئینت نیست		در حسن سخن نمی رود آنت هست		دعوی وفا می کنی و اینت نیست
با روی تو این دید پرنم بدنیست		با خط تو آن طر پر خم بدنیست		در باب جمال زلفت اصلیست بزرگ		وان اندک موص عارضی هم بد نیست
آن دل که بجز سوی غمت رهبر نیست		بی روی دلفروز توام در خور نیست		جان گرچه عزیزست ولی جانب او		از جانب رخسار تو نازک تر نیست
بی روی تو غمگسار من جز غم نیست		یک لحظه دلم ز خویشتن خرّم نیست		گر نیست مرا دل طرب نیست عجب		کز بس غم دل مرا دل غم هم نیست
امشب که نشان روز در عالم نیست		بالای شب از روز قیامت کم نیست		زلف تو نشاندست بدین روز مرا		ورنه شب من بدین درازی هم نیست
در روی زمین هیچ کست دشمن نیست		کش منّت شمشیر تو بر گردن نیست		چون ساغر می جان بدهد از سر دست		خصم تو که چون کوزه سرش از تن نیست
امشب که فراق را گذر بر من نیست		جز دست و یم قلاد گردن نیست		ای صبح ز بهر دل من دم  در کش		انگار که امشبیت جان در تن نیست
ای دل چو ترا ذوق لب جانان نیست		کم گوی حکایتی که دل با آن نیست		چون نای بتقلید حدیث لب یار		آنکس گوید که در لب او جان نیست
خون باد دل ارشاد بپیوند تو نیست		جان برخی اگر بر سر سوگند تو نیست		دشمن دارم کسی که در تو نگرد		من بند انکسم که در بند تو نیست
گل خواست که چون رخش نکو باشد و نیست		چون دلبر من به رنگ و بو باشد و نیست		صد روی فراهم آورد هر سالی		باشد که یکی چو روی او باشد و نیست
کس را ز غم تو با طرب کاری نیست		جز ناله مرا بروز و شب کاری نیست		مشغول بکار آب چشم تر ماست		چشم تو چنان مست عجب کاری نیست؟
چشم تو که کار او بازی نیست		در مملکت جمالش انبازی نیست		گفتند یکیست چشم تیر اندازش		باری دوم او بیک اندازی نیست
زین بیش گرم چه رای خاموشی نیست		خاموشم و هیچ جای خاموشی نیست		فریادرس ای خواجه درین غم که مرا		برگ سخن و نوای خاموشی نیست
امشب که بجز یار مرا ساقی نیست		می نالم و ناله ام ز مشتقاقی نیست		خود عادت بلبلست فریاد ارنی		بر غنچه ز دل نمودگی باقی نیست
احدات زمانه را چوپایانی نیست		و احوال جهان را سر و سامانی نیست		چندین غم بیهوده بخود راه مده		کین مایة عمر نیز چندانی نیست
همچو نفس تو عمر فرسایی نیست		چون آرزوی تو باد پیمایی نیست		بر عمر بنای آرزو چند کنی؟		چون هیچ بنای عمر برجایی نیست
ای در حق من وصل ترارایی ست		وی در ره من عزم تراپایی ست		خوی تو چو روزگار بادستی سخت		عهد تو چو پای عمر بر جایی ست
بلبل نالان ز شاخ چون دلشده ییست		گریان ز برش ابر چو محنت زده ییست		گویند جهان خوشست ایمه چه خوشی؟		کز گریه و ناله همچو ماتم کده ییست
تیمار من پشت دوته باید داشت		چشم از پی حاجتم بره باید داشت		اندر وقتی که جان بود بر سرپایی		به زین دل دوستان نگه باید داشت
آنکس که چو شمع آتش اندر جان داشت		شد معتکف مسجد و رخ پنهان داشت		عید آمد و قندیل صفت در محراب		او را بسه زنجیر مگه نتوان داشت
آمد بر من چو بر کفم زر پنداشت		چون دید که زر نداشتم ره بگذاشت		از حلق گوش او مرا شد معلوم		کانجا که زرست گوش می باید داشت
فصّاد چو بررگ تو نشتر بگماشت		خون در تن ازین تغابین نگذاشت		خون دید روان از رگ تو دل پنداشت		کازرده شد آن رگی که با جانم داشت
نقّاش که آن صورت زیبا بنگاشت		یارب چه بقد آن قد و بالا بنگاشت		وز خط خوشت نیز چگویم کانصاف		نتوان بقلم چنان خطی را بنگاشت
غافل بودم که یار بر ما بگذشت		چون برق برهگذار بر ما بگذشت		نادیده رخش تمام تا چشم زدیم		چون راحت روزگار بر ما بگذشت
از بحر کف تو چون برامد تیغت		نشگفت که پر ز گوهر آمد تیغت		از بس که دوید در قفای دشمن		از تیزی خویش در سر آمد تیغت
تیغ تو که مغز شهریاران بشکافت		چون برق بزخم کوهساران بشکافت		کردم بزبان مار او را تشبیه		از تیزی او زبان ماران بشکافت
چون بلبل مست راه در بستان یافت		روی گل و جام باده را خندان یافت		آمد بزبان حال در گوشم گفت		دریاب که روز رفته در نتوان یافت
امشب ز غمت میان خون خواهم خفت		وز بستر عافیت برون خواهم خفت		باور نکنی خیال خود را بفرست		تا در نگرد که بی تو چون خواهم خفت
بس کس که زجور خلق دل ریش برفت		بیگانه صفت زمنزل خویش برفت		برخیز تو نیز و راه را ساخته باش		چون آنکه پس از تو آمد از پیش برفت
مویی که ز فرق آن دلارای برفت		بر بود دل مرا وز ان پای برفت		گفتم که بگیرمش شبی چون بشنود		با آن همه پر دلی هم از جای برفت
روی تو بدید عقل را رای برفت		قدّت بخمیده و سرو از جای برفت		بگذشت صبا سحرگهی بر گلزار		بویی تو شنید و زورش از پای برفت
اطراف چمن لال دلکش بگرفت		وز جنبش باد آتش خوش بگرفت		ز آتش زن ابر ز بس شعل برق		حرّاف گل سربسر آتش بگرفت
دیشب هوس دل غمینم بگرفت		و اندیش یار نازنینم بگرفت		گفتم بروم بر پی دل تا آنجا		اشکم بد و ید و آستینم بگرفت
وقت سحرش چو عزم رفتن بگرفت		دلرا غم جان رفته دامن بگرفت		اشکم بدوید تابگیرد راهش		در وی نرسید و دامن من بگرفت
آن بت که جهان بغمز مست گرفت		زان پس که دلم بزلف چون شست گرفت		بر دست گرفت باز تا جان شکرد		این شیوه نگر که باز بر دست گرفت
گر چه کرمت ز من عنان باز گرفت		دل دوستی ترا بجان باز گرفت		شهری همه در زبان گرفتند مرا		کز من قلمت چرا زبان باز گرفت
یارآمد و دست من آشفته گرفت		وز من گله های گفته ناگفته گرفت		زین دولت بیدار عجب ماندم نیک		کو بخت بد مرا چنین خفته گرفت
دل باز حدیث شادی افسانه گرفت		در گوی غمت آمد و کاشانه گرفت		گر خان خود سیه نمی خواست دلم		بگرفت سرشک چشم من هر سر راه  انه گرفت
دل را هوس زلف دلارای گرفت		یکباره شد اندر خم او جای گرفت		بر پای نهاد بند زلف مشکین		کاریست دراز این که در پای گرفت
راز تو بنزد این و آن نتوان گفت		آسان آسان بترک جان نتوان گفت		این بار که توان گفت که درد دل من		تو نشنوی و با دگران نتوان گفت؟
در کوی وفا چو بی درنگیست دلت		با آتشی بجنگیست دلت		من با تو بگویم که چه رنگیست دلت		نازک تر از آبگینه سنگست دلت
ای جان و جهانرا مدد از لطف و دمت		حیران شده عقل از صفت و بیش و کمت		روزی صد بار همچو زلف بخمت		اندیشه فرو رفته ز سر تا قدمت
ای جان جهان را مدد از لطف دمت		حیران شده عقل از صفت بیش و کمت		روزی صدبار همچو زلف بخدمت		اندیشه ز سر رفته فرو تا قدمت
در حیله گری هزار رنگ آورمت		تا چون دهن خویش بتنگ آورمت		هرچند که در پرده یی از موزونی		روزی بترانه یی بچنگ آورمت
با آنکه زیان شدست یکسر قلمت		هم می نکند یاد ز چاکر قلمت		هر چند که بر خطا قلم می نرود		نامم بخطا نمی رود بز قلمت
از لطف نمی شود مصور دهنت		وز ناز نگنجد سخن اندر دهنت		نام تو زبانم بصد اندیشه برد		و اندیشه ام آنکه لب نهم بر دهنت
من دوش دلی ز دستکار دهنت		بگذاشتم آنجا بکنار دهنت		گر یافته یی پیش منش باز فرست		تا می دارم بیادگار دهنت
تا من نکنم چو گل پر از زر دهنت		یک دم نکند خنده گذر بر دهنت		هر چند چو شمع سرکشی عادت تست		هم نری شوی چوزر نهم بر دهنت
یک شب خواهم خراب و ناپروایت		تا روز من اندر برسیم آسایت		چون خط تو گرد دهنت می گردم		چون زلف تو می فتم بسر در پایت
در حسن ندارد گل صد پر پایت		زان می فتد از دست تو هم در پایت		و آن غنچه که لب فراهم آورد چنان		زانست که تا بوسه دهد بر پایت
ای قبله گه ملک خم ابرویت		وی سیلی ابلیس زده بازویت		ای هشت بهشت خانه یی از کویت		وی دوزخ نیم سوخت هندویت
بشنو زمن ای قبل جانم رویت		این قص در هم شد هندویت		تو در دل من نشسته یی و آنگه من		در آرزوی آنکه بینم رویت
تا گشت عتاب و جنگ با ماش فراخ		شد تنگ شکر زان لب در پاش فراخ		گفتند فراخست دهان خوش او		آن روزی جان ماست گو باش فراخ
شد راحت آن روی دلارای فراخ		تا گشت دهان آن شکر خای فراخ		وین نیز هم از غایت لطفست که خواست		تا بر دل ما تنگ کند جای فراخ
گردون که همه گرد جفا می گردد		پیرامن رخت عمر ما می گرد		تیر اجل از شست رها می گردد		پشتم چو کمان از آن دو تا می گردد
آن باده که چشم عیش روشن دارد		همواره ز دست من نشیمن دارد		منگر تو بدان که من چه دارم بر دست		آن بین تو که او چه دست بر من داد
دریاب گرت دست رسی خواهد بود		کین عالم فانی نفسی خواهد آمد		در هجر باختیار چندین بمکوش		هجران ضرورتی بسی خواهد بود
بلبل بسپیده دم همی زد فریاد		کین آتش گل در همه گلزار افتاد		ابراز برش ارچه آب می ریخت چه سود؟		کاتش همه در گرفته بود از دم باد
دمی می رفتم مست و کش و خرّم و شاد		آن ماه دو هفته پیش من باز افتاد		گفتا که چه حالتست؟ گفتم فریاد		کان نوبت  ما بقای سوگند تو باد
وقتی که بتم گره بر آن زلف نهاد		از سختی بند بر قفا می افتاد		امروز بشکر آنکه بندش بگشاد		بر روی افتاد بوسه بر پایش داد
از بس که سوی چمن برد بوی تو باد		وز بس که کند گل ز دور خار تو باد		تا لاجرم آزادی سر تا پایت		در دست و زبان سوسن و سرو افتاد
پیوسته مرا چون تو بتی در بر باد		عیشم ز لب تو هر زمان خوشتر باد		با وصل چو نگار کار چو منی		زر می سازد که آفرین بر زر باد
ای داده مرا جان و جوانی بر باد		دادم ز پی تو سوزیانی بر باد		در هر سخنی چو باد می آویزی		تا چون سخنم همی نشانی برباد
خورشید غلام آن رخ  مه وش باد		تیرستم ترا دلم ترکش باد		در خاک در تو مرد خوش خوش دل من		یا رب که دعا کرد؟ که خاکش خوش باد
کس چون تو اسیر ریش بسیار مباد		برگردن هیچکس چنان بار مباد		باریش چنان کسی سروکار مباد		برریشستان کسی گرفتار مباد
 عشق تو فیروز مباد		جز جان من از عشق تو با سوزمباد		 ندیده بودیم روا		روزی که غمت نه بینم آنروز مباد
بی روی توام صبر و دل و هوش مباد		بی یاد تو هر می که خورم نوش مباد		هرچند ترا زمن نمی آید یاد		هرگز غم تو مرا فراموش مباد
پیوسته کمان دولتت بر زه باد		روز تو ز روز و شبت از شب به باد		تا عالم و آب و خاک بر جای بود		بر روی زمین حکم تو فرمان ده باد
جام طربم زناگه از دست افتاد		کارم ز فرا ز چرخ در پست افتاد		در چشم زندگانیم ماهی عمر		از پنج روزگار در شست افتاد
گل گر چه بطبع خوب و دمساز افتاد		معشوق بلبل خوش آواز افتاد		پس خنده زنان آمد و چون روی تو دید		گریان گریان خجل خجل باز افتاد
دل چون ز جهان عیش یکسو افتاد		در دام بلازان خم گیسو افتاد		تا با سر گیسوی تو هم زانو شد		چون گیسوی تو در پس زانو افتاد
آن دل که بکام دل بدخواه افتاد		در چاه ز نخدان تو ناگاه افتاد		ار چه همه کس بچشم کس بچشم پرهیز کنند		بیچاره دلم بچشم در چاه افتاد
ایّام جز از عشو بسیار نداد		در دست کسی یک گل بی خار نداد		چون آخر کار جان بخواهد ستدن		پس هر چه زمانه داد انگار نداد
یک روز فلک کار مرا ساز نداد		هرگز سوی من بخت خوش آواز نداد		یک شب نفسی از سر شادی نزدم		کآن روز بدست صد غمم باز نداد
ساقی بر من چو جام روشن بنهاد		جانم بهوای خدمتش تن بنهاد		عقلم چو صراحی ار چه گرد نکش بود		حالی چو پیاله دید گردن بنهاد
ذوقیست لب ترا که جان دریابد		رمزیست که جان عاشقان در یابد		اندر کمر تو معنیی باریکست		من بند آن کم آن دریابد
بی روی تو جز بخت نگون کی خسبد؟		بیدار بکارت اندرون کی خسبد؟		در ارزوی تو گر نخفتم چه عجب؟		خون گشت مرا دو چشم ، خون کی خسبد
در بزم ملک زهره نواگر زیبد		خورشید شراب و ماه ساغر زیبد		گر صورت مملکت مصور گردد		رای ملک الملوکش افسر زیبد
چون آه دمادمم افتد		سوز دل من در دل انجم افتد		با روی تو گر چشم مرا کار افتاد		آری همه کارها بمردم افتد
زلفت که زروی باز پس می افتد		در پای تو چون من بهوس می افتد		چشم تو که عالمی نیفتد در وی		مستت از آن در همه کس می افتد
عکس رخ تو چون بر فلک می افتد		مه در دویی خویش بشک می افتد		رخسار لعل بر رح زردم نه		کان رنگ برین رنگ خشک می افتد
چون غنچ گل در تک و پو می افتد		از شاخ بهر باد فرو می افتد		ز آغاز و سرانجام همی اندیشد		وز آمد و شد خنده برو می افتد
زلفت همه بر لال تر می غلتند		گه بر گل و گاه بر شکر می غلتد		روزی صد بار بر درت میدم چشم		تر می شود و بخاک در می غلتد
اشکم ز تو در خون جگر می غلتد		پیش در تو بخاک در می غلتد		در آرزوی خاک در تو همه شب		از چهر من بر سر زر می غلتد
کی بی تو مرا چو غنچه دل خوش گردد؟		تا هر نفس حال مشوش گردد		گر باد بجنبد بدرم پیراهنی		ور آب خورم در دلم آتش گردد
از عکس لبت دیده بدخشان گردد		وز یاد رخت سینه گلستان گردد		بی روی توگر آب خورم چون گلبن		اندر دل من چو غنچه پیکان گردد
جایی که مل لعل پیاپی گردد		طبعم همه گرد طرب و می گردد		وقت گل و می حاضر و ، یاران هم دم		گر توبه کنم مسلّمم کی گردد؟
چون کار زمانه برگذر می گردد		هر دم همه کارها دگر می گردد		من دانم و ساغری که در می گردد		ور هفت فلک زیر و زبر می گردد
مشک تو نقاب ارغوان می گردد		سوسن به بنفشه در نهان می گردد		هر چند که در حسن جهانیست رخت		دریاب که احوال جهان می گردد
گل راز طرب همه دهان می خندد		گویی ز برای چه چنان می خندد؟		آری همه کار کش ببرگست ز زر		زان خفت ستان و بر جهان می خندد
گل در مه روزه همچنان می خندد		گویی که بطنز بر جهان می خندد		می روشن و نو بهار و مردم هشیار		گل را عجب آمدست از آن می خندد
چون دید بر آورده غم از جانم گرد		بی فایده بسیار پشیمانی خورد		بگذشت و همی گریست، می گفت بدرد		خوی بد من کار چنین داند کرد
دوش آن دل خون گشت محنت پرورد		جان هم بغم تو داد بر بستر درد		چشمم بنخفت تا برو آبی ریخت		پس هم بسر کوی تو در خاکش کرد
هر کس که در آن قامت موزون نگرد		او را بقیاس خویش کوته شمرد		چون روز نشاط و طرب ماست قدت		کوتاه نماید چو بشادی گذرد
آن لاله نگر چو ساغری آمده خرد		یک نیمه از آن صافی و یک نیمش درد		وان شبنم بین نشسته بر عارض گل		گویی که پیاله حل شد و می بفسرد
زین سر که زبان دور باشت دارد		خصمان ترا بگفت و گو نگدارد		پیوسته ز خون دشمنان آب خورد		این شاخ که مرگ ناگهان بار آرد
بر من چو لبت ببوسه شکّر بارد		چشم تو روا بود گرش بشمارد		بادام شکسته ات دو مغزت از آن		هر یک بدو در شمار من می آرد
آیین ستمگری که عالم دراد		در طبع بهار عدل می نگذارد		از بیم مصادره نمی یارد شاخ		کز جیب شکوفه سیم بیرون ارد
زلف تو از آن باد که در سر دارد		جز بر گل  لاله گام می نگذارد		در سای رخسار تو چون جای گرفت		شاید که بآفتاب سر در نارد
خون گشته دلم با تو چنان خو داد		کاندوه ترا شادی جان پندارد		در چشم اگرش فرو گذارم یک دم		سر جز بستان درت بر نارد
زلف تو که خون خلق ازو می بارد		گیرم دل عاشقان همی آزارد		باری کلهت بروچه دعوی داد؟		کز سایه بآفتاب می نگذارد
گر حلق زلف تو کسی زبشمارد		در حال دلش بکفر ایمان آرد		زین سر که سر زلف درازت دارد		کس را بوصال روی تو نگذارد
آن ماه که چرخ بر رخش مهر آرد		نقاش ازل مثل رخش ننگارد		دی گفت زقامتم خجل گردد سرو		ای سرو ، مگو هیچ ، که قدش دارد؟
اشکیم ز اندازه برون می بارد		کم بود ازین سان که کنون می بارد		جابی برسد تنگی عالم دل		کز ابر دو چشمم همه خون می بارد
 که طاقت فراقت دارد ؟		دل کیست که برگ اشتیاقت دارد؟		 روی تو که بتواند ساخت ؟		با درد فراق تو که طاقت دارد؟
نرگس که دلش هوای ساغر دارد		بادی ز نشاط و لهو در سر دارد		در دست عصا زمدّد تر دارد		کوری بنشاطست مگر زر دارد
دل گرچه امید وصل کمتر دارد		اندوه ترا بناز در بر دارد		هرجا که رسد مردمک دید من		از شکر خیال تو زبان تر دارد
امروز ملالی بکمالم دارد		باور نکنی که بر چه حالم دارد		از هر چه بر اندیش مردم گذرد		زان چیز وزعکس آن ملالم دارد
آن شاخ سمن که روی خندان دراد		می نتواند که سیم پنهان دارد		وان غنچ تنگ خولب آورده بهم		زر تعبیه در جام خلقان دارد
لعل تو ز لطف صورت جان دارد		خطت صفت مهر سلیمان دارد		وین طرفه که با مهر سلیمان زلفت		دیویست که باد را بفرمان دارد
شاخ ارز شکوفه شکل پروین دارد		آن هم ز سرشک من غمگین دارد		از ناله من کوه بدان سنگ دلی		از لاله بدامن دل خونین دارد
گر دید نرگس نه سبل می دارد		بینایی او چرا خلل می دارد؟		بید ارنه سر خلاف دارد در باغ		از بهر چه گربه در بغل می دارد
شب گر چه ز روشنی جدایی دارد		او را دو طرف بروشنایی دارد		بیگانه ز حال دل منم ورنه دلم		دیریست که با تو آشنایی دارد
هر سال شکوفه سیم چندان بارد		کاندر همه کیسه یک درم نگذارد		گل زر ز برای آن همی گرد آرد		کو پیرهنی دریده عمری دارد
گفتم که چو مست شد مرا ناز آرد		گر بوسه زنم برایگان بگذارد		افسوس که همچو نرگس آن بینایی		مست است و هنوز چشم زر می دارد
چون رنگ رخ تو گل ببازار آرد		در شهر بسی شور پدیدار آرد		گر یاد قدت کنم بر سرو سهی		از شوق چو گلبن همه دل بار آرد
عشق تو گرم چه غم فراوان آرد		نندیشم اگر هزار چندان آرد		یا کار غمت بسر برم مردانه		با عشق تو روز من بپایان آرد
زلفت که دلم را بفغان می آرد		از دل سیهی مرا بجان می آرد		هر کجا که حدیثی ز درازی گویند		او سر ز فضولی بمیان می ارد
مهر تو نشان آب و گل می ببرد		رخسار تو رونق چگل می ببرد		وان هندوی  زلفت تو بچابک دستی		ناگه زمیان چشم دل می ببرد
نام تو مرا چو بر زبان می گذرد		صد چشم نوش در دهان می گذرد		گفتی که چگونه می گذاری بی من؟		ناگفته بهست قصه ، هان می گذرد
می پنب عقل هرزه گو داند کرد		می چار درد دل نکو داند کرد		تو می خور و کار غم بدو باز گذار		کین خدمت غم بشرط او داند کرد
دیوان بگناه تو سفید باید کرد		وز بهر تو دین و دل تبه باید کرد		تا حاصلش آن بود که از دور مرا		دزدیده بروی تو نگه باید کرد
با غنچه صبا چو دست اندر کش کرد		بشکفت ز شرم و چهره چون آتش کرد		دانست که نورسیده و ساده دلست		او را بدوسه قراضه زر دلخوش کرد
چشم تو اگر نظر بغمخواران کرد		مستست و لیک کار هشیاران کرد		انصاف بجای خویشتن کرد همه		گر مردمیی بجای بیماران کرد
بی روی تو صبر ازین فزون نتوان کرد		چون بتوان کرد صبر، چون نتوان کرد؟		با خون دلم مهر تو آمیخت چنانک		بی خون دلش ز دل برون نتوان کرد
دل خوی فراقفای غم خوردن کرد		در بندگیت هر چه توان کردن کرد		تا داشت رگی در تن و خونی در رگ		خدمت چو صراحی برگ گردن کرد
یارم ز جفا هیچ رها کرد؟ نکرد		یک وعده که فرمود وفا کرد ؟ نکرد		هر تیر که چشم مستش انداخت بمن		گویی بخطا یکی خطا کرد؟ نکرد
امسال بهار رسم دیگر گون کرد		مستخر جیش باد صبا بین چون کرد		بر شاخ شکوفه را کشید اندر چوب		تا هر درمی که داشت زو بیرون کرد
تا این دل محنت زده آهنگ تو کرد		جان در سر کار رخ گل رنگ تو کرد		خود می داند که تنگ روزیست دلم		زان روی طمع در دهن تنگ تو کرد
با من سر زلفش ار پریشانی کرد		دوشم لب او ببوسه مهمانی کرد		لب بر لب من نهاد و در خواب شدم		گفتا تو شکر خواب چنین دانی کرد
آن غنچ گل که طبع خرّم آورد		در دید نازنین را از آن نم آورد		کامروز صباش بریکی دم آورد		برگی که بخون دل فراهم آورد
خون دل من بتم بصد ناز خورد		مانند پیاله یی کز آغاز خورد		جانم چو پیاله بر لب آمد بامید		باشد که دمی لبش بمن باز خورد
غمگین دل من غم همه عالم خورد		هر کجا که غمی دید همه در هم خورد		ناخورده غنی نماند شاید که کنون		شادیّ دلم خورم که چندین غم خورد
گردون چو غم زشت و نکومی نخورد		این شکر و شکایت اندرو می نخورد		وین صبح که هر نفس دهان بگشاید		جز آب حیات ما فرو می نخورد
دل را زرخ خوب تو می نگزیرد		چون زلف تو زان قرار می نپذیرد		از کژ طبعی که مردم دید تست		از چشم خوشت کناره یی می گیرد
چون دست افق گلوی پروین گیرد		عالم ز فروغ صبح آیین گیرد		از کوه چوپای مهر در سنگ آید		بر بخت بد اندیش تو نفرین گیرد
نه عقل ز کار من شماری گیرد		نه در دل من صبر قراری گیرد		اشکی که بخون جگرش پروردم		هر لحظه ز چشم من کناری گیرد
عاشقی که بیاد روی دلبر میرود		هر دم زدنی بذرق دیگر میرد		شمعی همه شب در آن هوس زنده کند		تا صبحدمی پیش رخ خور میرد
هر لحظه فلک بهانه یی آغازد		تا از پی من درد دلی بر سازد		زین پس من و عیش خوش که از کیس عمر		زین بیش بخرج غم نمی پردازد
شاید که  دلم بمن نمی پردازد		کز غصه بخویشتن نمی پردازد		دانی  که چرا نیم گریزد ز غمت؟		کز غم بگریختن نمی پردازد
شمعم که چو باد هوسم بر سر زد		بر تارک من افسر خاکستر زد		آب از چشمم دست بدامن درزد		و آتش ز دلم سر بگریبان برزد
آن ماه و شی که طعنه اندر خور زد		وز تود مشک بر سمن چنبر زد		در دارالضرب عشق ضراب غمش		از چهر ممن دوش بنامش زر زد
از دست بشد دلی که صد جان ارزد		وز تن گهری بشد ان ارزد		افسوس که در کار جهان ضایع شد		عمری که از آن دمی  ان ارزد
بر سوز دل من دل آتش سوزد		آب از نم چشم من تری اندوزد		شب تیرگی از روز سیاهم توزد		غم ناخوشی از حالت من آموزد
گفتی که دلت چند پیاپی سوزد		بیچاره نه آتشست تا کی سوزد؟		ای نور دو چشم بنده بخشای بر آنک		با سنگ دلی دل تو بروی سوزد
پیوسته دلم ز خرّمی پرهیزد		هر جا که غمی بود در او آویزد		هر شام گهی حریف دردی باشد		هر صبحدمی بروی غم برخیزد
باز این چشمم چه فتنه می انگیزد		کز دزدی و خون هیچ نمی پرهیزد		گاهی نظر از خوش پسری می دزدد		گه خون دلی برگذری می ریزد
شمعم که چو غم بقصد من برخیزد		صد خصم مرا ز خویشتن برخیزد		دل خنده زنان برآورد جان ز گلو		جان رقص کنان از سر تن برخیزد
مشکین خطی از بعب تو بر می خیزد		سودا بشب از دل قمر می خیزد		دیدم که شکر ز شام خیزد بسیار		این شام عجب که از شکر می خیزد
تا با لب تو لبم هم دآواز نشد		وندر ره وصل با تو دمساز نشد		اگر گریه دو چشم من فراهم نامد		وز خنده دهان من زهم باز نششد
گل خواست که چون روی تو زیبا باشد		وین خود چه خیالست و چه سودا باشد؟		حسنی باید چو حسن تو روز افزون		یک روز نکویی همه کس را باشد
آنرا که چو تونگار در خور باشد		باید که ز سیم و زر توانگر باشد		در گوش تو هر سخن که بی زر باشد		از حلقة تو میان تهی تر باشد
ساقی که بلطف سمن تر باشد		زنجیر برونهی نه در خور باشد		نی نی غلطم ساق تو آبیست روان		زنجیر بر آب خود نکو تر باشد
گر قامت بنده زین بخم تر باشد		بر پای بسان چنبرش سر باشد		هم عاقبت از زلف تو برخور باشد		کآخر گذر رسن بچنبر باشد
لعل لب او که درج گوهر باشد		در وی چو زبان نهی نه در خور باشد		گر خرد نیامد لب او عیبی نیست		یا قوت بزرگ قیمتی تر باشد
آن می که ز خون دختر رز باشد		در دایر نشاط مرکز باشد		اندر شب غم بدوست چشمم روشن		چو آتش شمع ار چه زبان گز باشد
آنرا که دل از غمی مشوّش باشد		باد سحرش آب بر اتش باشد		دوشم سحری باد زنو جانی داد		بیمار که جان چنین دهد خوش باشد
یاد تو کند کسی که خامش باشد		مست تو بود کسی که باهش باشد		آنجا که برد غمز تو دست بتیغ		جان آن ببرد که خویشتن کش باشد
آن کو بسلامی ز تو قانع باشد		یکباره رها مکن که ضایع باشد		دیرست که یاد می نیاری زرهی		ان شاالله که خیر مانع باشد
چون در تو نه فضل و نه تفضل باشد		نه بخششی از سر تمول باشد		ما را ز سر و ریش تو میبگزیرد		طاسی و پلاسی چه تجمل باشد؟
شمعم که غذای چشمم از نم باشد		خنده همه گریه سور ماتم باشد		شادی و طرب بخواب بینم گه گاه		وان نیز چو بیدار شوم غم باشد
بسیار بدیدم و چو تو کم باشد		یاری که برنج یار خرم باشد		نازک دل و زود سیر و بد پیوندی		زان وصل تو چون پیاله یک دم باشد
چون چنگ تو تارگیم در تن باشد		در گوش زمانه نال من باشد		درماتم و سور هر کجا خواهی گیر		راه من و شمع برگرستن باشد
پیوسته ترا حال پریشان باشد		خرج تو همه ز کیس جان باشد		این مای عمر صرف در چیزی کن		کآنگاه که این نباشدت آن باشد
نالیدن بلبل ار چه موزون باشد		از نال او مرا جگر خون باشد		گل در بر بلبل این چنین می نالد		تو دور ز من نال من چون باشد
عشق تو مراجان وروان می بخشد		اندوه توام شادی جان می بخشد		بخشنده بودمست،ازآن خسته دلم		تامست توشدهردوجهان  می بخشد
عمر تو درین هوس هبا خواهد شد		کز چرخ امید تو وفا خواهد شد		اندیشه نمی کنی که این جان عزیز		چون از تو بدر شود کجا خواهد شد
دل در پی دلبر بسفر خواهد شد		جان نیز برین عزم بدر خواهد شد		تا باز مرا ازو خبر خواهد شد		بس آب جوی دیده در خواهد شد
از رای تو کارها نکو خواهد شد		کار دو جهان بکام او خواهد شد		تیغ تو بصورت ارچه آبی تنکست		بس سر که بدان آب فرو خواهد شد
چون موم بدست غم زبون باید شد		و آنگه بآتش اندرون باید شد		ور روشنی می طلبی همچون شمع		سوزان سوزان زخود برون باید شد
آلوده مشو که پاک می باید شد		ماسای که دردناک می باید شد		از باد چو آتش ار بری سر فلک		چون آب بزیر خاک می باید شد
عمر تو که بر خیره چنان ضایع شد		کوچک چیزی نبود کآن ضایع شد		فریاد از آن دم که تو آگاه شوی		کآن چیست که از تو رایگان ضایع شد
گه شانه زبان در خم گیسوت کشد		گه آینه روی سخت در روت کشد		باری که بود سرمه کت آید در چشم؟		یا وسمه که او کمان ابروت کشد؟
آن شمع دراز قد که جز سر نکشد		بیش از یک شب عمروی اندر نکشد		ده تو دارد جامه و از سر سبکی		می جوشد مغزش و یکی بر نکشد
زلف تو دلم برد و بقصد جان شد		گفتم که بگیرمش زمن ترسان شد		در تاب شد از نخست و بر خود پیچید		پس خم زد و در زیر کله پنهان شد
با ذوق لب تو باده گر می کوشد		میدانم بیقین که خون رز می جوشد		نی نی که خود از شرم لبت دختر رز		رنگ آوردست و رخ بکف می پوشد
روی تو نقاب همچنان  می پوشد		چون ابر که ماه آسمان می پوشد		چشمت ز کمان ابروان زیر نقاب		می اندازد تیر و کمان می پوشد
سودای تو در چشم خرد ناخنه شد		دئل سوخته و مهر تو آتش زنه شد		زلف تو ز روی تو همی نشکیبد		زنگی دیدی که فتنه بر آینه شد
سحر بنفشه موی اگر بشکافد		با زلف تو آن به که ز خود کم لافد		چون چشم خوش تو هم نباشد نرگس		ورخود بکرشمه سیم در زر بافد
رفت آنکه ز چشم اشک چو لولو بچکد		یک دان آبدار نیکو بچکد		بی خون چگر گهر فشاندی و کنون		لعلی بهزار خون دل زو بچکد
بیداد جهان بسر نخواهد آمد		و اندوه تو کارگر نخواهد آمد		صد چون تو بخاک اگر فرو خواهد شد		هم آب بآب بر نخواهد آمد
خصم تو که سر تیز تر از تیر آمد		در گردن او زره چو زنجیر آمد		از غصّه تیغت ار بمیرد شاید		کز بخت بدش آب گلوگیر آمد
در زرم چوکس تو بآواز آمد		نصرت با او بطبع دمساز آمد		تیغ تو بقطع و فصل کار دشمن		هر کجا که برفت سرخ رو باز آمد
بر یاد تو جان من چو دمساز آمد		چون چنگ همه رگم بآواز آمد		پیش سخنت حدیث گوهر کردم		بنگر تو که چون بروی من باز آمد
انگام سحر باد صبا می آمد		ازوی بویی بس آشنا می آمد		پی می بردم که از کجا می آید		هم از سر زلف یار ما می امد
هر گوهر معنی که دلم کرد پسند		تا ناطقه را ازو کنم عقدی چند		چون دید لبم بمهر حرمان در بند		آن جمله ز راه دیده بیرون افکند
گفتی که بگو حال دل غم پیوند		تا چند نهان کنی ز من؟ آخر چند؟		من با تو چه گویم؟ که همه راز دلم		خاموشی من گفت باواز بلند
دیدی که دگر بی رخ آن سرو بلند		آمد گل و بلبل بر او رخت افکند		ای بیهده گوی مست، بسیار مگوی		وی شوخ دهادن دریده، بر خویش مخند
ای باد صبا ، بخاک پایت سوگند		از من بر خواجه بر زمین بوسی چند		گو لطف کن و مرا برآور زین بند		شکران آنرا که نیی دانشمند
یارم چو سوار سوی میدان راند		از دشمن و دوست جان و دل بستاند		و آنجا که چو غمزه تیغ در گرداند		نه دوست رها کند نه دشمن ماند
ایّام بر آنست که تا بتواند		یک روز مرا بکام خود ننشاند		عهدی دارد جهان که تا گرد جهان		خود می گردد، مرا همی گرداند
پروان تو عمید اصلاً بنخواند		شمعی که تو افروخته بودی بنشاند		چندانکه درین باب سخن می گفتم		می راند مرا چون بزو یک بز بنراند
بستان دلم،ارنه غم زمن بستاند		ور من ندهم بدم زمن بستاند		گر عشق تو خون من چنین خواهد ریخت		سرمای گریه هم زمن بستاند
لعل تو طریق مهربانی داند		هر شیوه که در لطف تو دانی داند		زلفین تو هم دلبر و هم دلداریست		هندو دزدی و پاسبانب داند
با عشق تو خوشدلی در ایّام نماند		تو شاد بزی که رامش و کام نماند		شادیّ گریز پای از دست غمت		بگریخت چنان کزو بجز نام نماند
اکنون که ز خوشدلی در ایّام نماند		یک همدم پخته جزمی خام نماند		دست طرب از ساغر می باز مگیر		امروز که دستگیر جز جام نماند
اهل طبرستان همه چون فاخته اند		کز سلّ بید خانه پرداخته اند		زان همچو شکر در آب بگداخته اند		کایشان چو شکر خانه زنی ساخته اند
چشم و دل من زبس که پر غم شده اند		در تاب فتاده اند و پر نم شده اند		وانگه ز برای کشتن آتش غم		خون دل و آب دیده در هم شده اند
زر رشت خور زتاب شب بگسستند		یکباره در روزه بما در بستند		تا پای و سر شام و سحر نشکستند		تا روز و شب از آمد و شد ننشستند
نام کف تو چو پیش دشمن بردند		گوهر ز دو چشم او بخرمن بردند		روز طرب از بزمگهت زر و درم		نرگس بکلاه و گل بدامن بردند
از جور که بر سرو بلندت مردند		در بند اسیر و مستمندت کردند		شمعی ، چه عجب که کند داری بر پای		سروی، چه عجب که تخته بندت کردند
صاحبنظران چو شمع در بر گیرند		از هیچ حساب خویش کمتر گیرند		چون آفت بود خویشتن بشناسد		حالی سر خود بدست خود برگیرند
اقبال تو با سپهر و اختر بزند		نوک قلمت بانی شکّر یزند		وقتست که در چمن بنام کرمت		بلبل بکند خطبه و گل زر بزند
چون کالبدم ز روح وا پردازند		در کنج یکی تیره مغاک اندازند		از یاد لب تو بر دهان آرد آب		هر کوزه که از خاک منش بر سازند
چوگان زلفان که سوی میدان یازند		گوی از دل عاشقان غمگین سازند		اوّل ز خودش بزخم دور اندازند		و آنگاه دو اسبه از پیش می تازند
با چشم تو باد چشم عبهر بکند		سودای تو مرغ عقل را پر بکند		ور گل نه باندام کند خدمت تو		هم باد صباش پوست از سر بکند
وقتست که بار بلبل آشوب کند		فرّاش چمن ز باد جاروب کند		گل پیرهن درید خون آلود		از دست رخ تو بر سر چوب کند
وقتست که بلبل بگل آواز کند		این لابه در افزاید و آن ناز کند		بلبل بسخن مضاحک آغاز کند		تا گل بشکر خنده دهن باز کند
وقتی که صبا طرّ سنبل شکند		ساز طرب از نوای بلبل شکند		بر گل شکنند عاقلان توبت خویش		ابله باشد که توبه بر گل شکند
قلب صف عقل عقربی می شکند		بازار هلال غبغبت می شکند		چشمم زغمت نیک گهر ریز شدست		دریاب که ناموس لبت می شکند
هر کو سر و زر بیار تسلیم کند		خود را ز غم فراق بی بیم کند		با دلبر خویش روی در روی آرد		چون آینه هر که پشت بر سیم کند
با آنکه دلم ز وصل خرم نکند		یک ذره ز سرکشی خود کم نکند		از رشک حرام کرد بر چشمم خواب		تا دل طمع خیال ازو هم نکند
پیوسته دلم میل بسوی تو کند		نیک و بد خود به آرزوی تو کند		و آنجا که رخت با گل رعنا کو شد		رنگ رخ من پشتی روی تو کند
شاید که دلم میل بسوی تو کند		زیبد که همیشه آرزوی تو کند		پروانه چو در فروغ رویت نگردد		بگذارد شمع و قصد روی تو کند
در کار جهان کسی که اندیشه کند		از هردوجهان بی خردی پیشه کند		از شیشه فرو ریزد می دیوانه		تا عقل مرا چو دیو در شیشه کند
بر یاد قدت دل رهی ناله کند		چون مرغ که بر سروسهی ناله کند		گویند مکن ناله و این غم که مراست		بر دل نه که بر کوه نهی ناله کند
هر چند ز نرگس صفت چشم کنند		ور چه مثل از رنگ رخ لاله زنند		نه  این چو رخ تست و نه آن چون چشمت		با آنکه خود این چشم و چراغ چمنند
آنها که مرا بعشوه مغرور کنند		باروی توام حکایت از حور کنند		بینند تنی چو ریسمان اندر تاب		چون شمع اگرم جامه ز تن دور کنند
وقتست که گلها بنیایند و روند		وز شرم رخت قفا نماید و روند		خوبیّ تو جاودان بمانادارنی		هر سال چو گل هزار آیند و روند
این قوم بجز غصه و دردت ندهد		جز خون جگر هیچ بخودت ندهند		بسیار چو تیغ اگر زنی سر برسنگ		تا گرم نباشی آب سردت ندهند
هر کس که رخ و قد نگارم بیند		بروی گل و سرو و شمع را نگزیند		نه سرو بایستد بجای قد او		نه شمع بجای روی او بنشیند
آنان که طریق علم می پیمایند		و آنان که ز جهل ژاژها می خایند		هر چند ز راه مختلف می آیند		مقصود تویی چو راز دل بگشایند
دیده ز فراق تو زیان می بیند		بر چهره زخون دل نشان می بیند		با این همه من زدیده ناخشنودم		تا بی رخ تو چرا جهان می بیند
عشّاق نه از غم جوانی گریند		یا از پی مال و سوزیانی گریند		چون چنگ همه ز تن درستی نالند		چون شمع همه ز زندگانی گریند
گفتم که ترا ماه زمین می گویند		گفتا که چنینم نه چنین می گویند		گفتم ز در بوس و کناری الحق		گفتا که همه شهر چنین می گویند
راز من و تو چو هر کسی می گویند		هر کس سخنی از هوسی می گویند		نزدیک تو ای چشم بداز روی تو دور		کم می آیم، زانکه بسی می گویند
گر زانکه ترا غم دلی روی نمود		بس تنگ دلیت از آن نبایست افزود		بر بوی دل سوخته می آمد غم		زان پیش تو آمد که دلش پیش تو بود
روزی دل من ز جست و جویی ناسود		پای طلبم ز بس تکاپو فرود		چون رزق و اجل نکاست هیچ و نفزود		پیمودن خاک باد پیمودن بود
گل چو ز صبا حدیث رویت بشنود		لبخند یی از سر رعونت بنمود		تا لاجرمش صبا چنان زد بر روی		کش گشت همه لب و دهن خون آلود
روزی لبم از رخ تو بوسی بر بود		از ساده دلی رخ تو بر وی بخشود		آشفتگی زلف تو دانم زینست		در خط شدن لب تو باری چه بود؟
انگشت گزان چو دیدمش خشم آلود		از بلعجبیم طرفه دستی بنمود		گفتی دل من بدست در داشت که بود		یک نیمه بخون خضاب و یک نیمه بدود
ای دل اگرت چه دیده بس رنج نمود		مگذار که او از تو بود ناخشنود		زیرا که بدین سان که تویی، دیرازود		روزی گذرت بر در او خواهد بود
تیغ تو گیاهیست که مردم درود		وز زخم زبان برو خطایی نرود		در رنگ بسان برگ حنی آمد		سبزست و بهر جا که رسد لعل شود
از بهر چه لاله بر سر کرد بود		گر نه دلش از رخ تو پر درد بود		جایی که تو گرم کردی انگام حسن		گل گر همه آتشین شود سرد بود
خورشید اگر چه در جهان فرو برد		ز آمد شدنش دلی پر از درد بود		هم  وقت بر آمدن دمش سرد بود		هم وقت فرو شدن رخش زرد بود
وقتی که مرا می طرب در سر بود		یکسر سخنم ز باده و دلبر بود		و امروز کزان حال همی اندیشم		گویی که بجای من کسی دیگر بود
آسوده تنی کز تو بتیمار بود		شادان دل آن کز تو بغم خوار بود		آن تن که نه خست تو افگار بود		وان دل که نه کشت تو مردار بود
صدرا تو مکن غمز که آن غدر بود		غماز همیشه خوار و بی قدر بود		رکنی سره قلب ننگردد هرگز		داند همه کس که قلب در صدر بود
جایی که فراق آن دلفروز بود		سنگین بود آن دل که نه پر سوز بود		ای دیده گرت اشک نماندست رواست		خون جگر از بهر چنین روز بود
خاک طبرستان ز طرب دلکش بود		خاراش همه سبز دیباوش بود		هر کس که نبود پوشش ار زقصب		از ابر همیشه بر سر او رش بود
چون روی ترا آیینه در پیش بود		از رشک هزار حسرتم بیش بود		ور در عمری یک نظرم بر تو فتد		چشمم پس آن یک نظر خویش بود
مهرت ز ستم همیشه در میغ بود		نازت با من خصومت آمیغ بود		روزی که چو صبح سینه پر مهر کنی		یک دم زدن از ناز ودگر تیغ بود
معشوقه چو شاهد و باندام بود		عاشق چه زبان که خوار و بد نام بود؟		چون باده بکام باده آشام بود		باشد که سفال کهنه یی جام بود
آنرا که بمردمی اشارت نبود		الاحیوان ازو عبارت نبود		و آنکس که زر و سیم بمردم ندهد		چون دید نرگسش بصارت نبود
زلف تو اگر جعد بغایت نبود		جز راستیی ازو حکایت نبود		چون نیست درو کژیّ و ناهمواری		شکرار نکنم جای شکایت نبود
از خواجه مرا اگر نوازش نبود		هجوش نکنم نه ز آنکه سازش نبود		کآنکس که مدح اهتزازش نبود		دانم که زهجو احتزازش نبود
پیش از توغم در نهان من بود		سودای تو مغز استخوان من بود		در وقت گشایش زبان نام تو بود		اوّل سخنی که در زبان من بود
دی اسب مرا گفت که نیکو نبود		کت خود غم اسب و علف او نبود		اسبی که برو نشینی و خاک خورد		آن اسب بجز که نقش  زلو نبود
آنرا که بوصل تو پناهی نبود		بهتر ز عدم پناه گاهی نبود		تو در دهن گوری و من بر لب گور		از لب بدهن دراز راهی نبود
آن شد که مرا دل و توانایی بود		در هجر توام روی شکیبایی بود		کاری که مرا برفت در دور غمت		آب رخ و روزگار برنایی بود
جایی که چنان صید ز دامی برود		معذور بود دل ارز جا می برود		در دامن اشک دست زد خون دل		تا بر پی یار چند گامی برود
وقتست که گل تاج سر انگشت شود		و افروخته چون آتش زردشت شود		چون رای تو گیرد همه دل رو گیرد		چون روی تو بیند همه تن پشت شود
چون باد اجل هم نفس مرد شود		چون صبح زانده نفسش سرد شود		خورشید که کس نیست ازو پر دلنر		از بیم فرو شدن همی زرد شود
چون نرگس نیم خفته بیدار شود		بر یک قدمش دو سر پدیدار شود		چون مشعل دو سر که بفروزندش		وز جنبش باد سر نکونسار شود
زین باقی عمر کام حاصل نشود		هیچ آرزویی تمام حاصل نشود		مستی که نشد زصافی خم حاصل		هرگز که زدرد جام حاصل نشود
گر باد در آن طرّة دلخواه شود		از بس خم و پیچ و تاب گمراه شود		وان هم ز شکستگی اندام بود		کوگاه دراز و گاه کوتاه شود
گر سوز توام یک نفس آهسته شود		از دود راه نفس بسته شود		در دیده از آن آب همی گردانم		تا هر چه نه نقش تست از آن شسته شود
هرگونه زراه صدق گویند شود		مجموع بقول او پراگنده شود		هر لفظ که نیست جان معنی با او		دشوار دل مرده بدو زنده شود
وقتست که گل حریف پیمانه شود		بلبل ز کرشمه هاش دیوانه شود		با خرقه کلاه پنبه آگین دراد		و آمد که مرید پیر خم خانه شود
تا لعل لبت چو غنچه در خنده فزود		خون جگرم چو لاله بر رخ بالود		دارم چو گل دو رنک در فرقت تو		رخساره زر اندود و درون خون آلود
چشمت که همیشه چشم من تر خواهد		وز پی آبی آب زهر در خواهد		زنهار رها مکن که دیگر خواهد		بیمار آن به که آب کمتر خواهد
هر سوخته کو شادی عالم خواهد		پیوند خود آن عارض خرم خواهد		گر زانکه غمی برویت آمد نشگفت		غم نیز وصال نیکوان هم خواهد
دل باز مرا خوار و خجل می خواهد		از من رخ آن شمع چگل می خواهد		جان می خواهد یا رو بدو خواهم داد		زیرا که چنانست که دل می خواهد
چون از دلم حکایتی ساز نهد		یا از غم تو شکایت آغاز نهد		چون نای ز سینه بر آواز نهد		هم عشق تود ستم بدهن باز نهد
شاها کرمت ز قاف تا قاف رسید		مثل تونه چشم دید و نه گوش شنید		گر سای تیغ تو فتد بر دریا		در حلق صدف لعل شود مروارید
چون کیس غنچه را صبا پر زردید		غمّازی کرد و پرده بروی بدرید		در زخم شکنجه اش چنان تنگ کشید		کش ازین ناخنان همه خون بچکید
گفتی دودلی تو ، از تو کاری ناید		بهتان چنین نهی تو بر من شاید		چون نیست مرا دلی وگر نیزم هست		تا صد بود از بهر غمت می باید
باغ از گل و لاله ار چه می آراید		بی روی تو دل دمی کجا آساید		کز خیم لاله دود بر می خیزد		وز گنبد گل آب فرو می اید
این مردم چشم من همی نا ساید		در جستن تو جهان همی پیماید		روز از هوست گرد جهان می گردد		پس شب بسر آب فرو می آید
آنرا که بدت زلف دلکش باید		همچون بادش ز آب مفرش باید		وان دل که ره هوای جانان سپرد		پایش چو سر شمع ز آتش باید
هرچند فضول عیش کم می باید		چیزی ز برای دفع غم می باید		گرچه امل دراز ما بیهده ییست		از بهر خوشیّ عمر هم می باید
گل را همه ساز و رنگ و بومی باید		با یار منش آب بجو می باید		سر تا قدمش روی نکو می باید		کو را همه روز روی او می باید
می خوارگی اندر مه دی می باید		همدم همه ساله نای و نی می باید		روی زمی از برف سپیداب گرفت		گلگونه اش از جرع می می باید
آنرا که ز ملک آب و جاهی باید		از خدمت چون تو پادشاهی باید		وانجا که ترا عرض سپاهی باید		از طول زمانه عرض گاهی باید
هر سال که غنچه را قبا تنگ آید		سرمایه اش آن عارض گل رنگ آید		هم رنگ رخ تو دست گیری کندش		هر گاه که پای لاله در سنگ آید
جانرا  غم تو هیچ خوشتر ناید		کار دل من جز بغمت بر ناید		وین دل که مراست گر همه جان گردد		تا خون نشود بچشم اندر ناید
بی یاد تو از من نفسی برناید		با محنت هجر تو کسی برناید		گفتی که فلان در سر این کار شود		ترسم که بدین کار بسی برناید
نه از دل کس بوی طرب می آید		نه رنگ شکر خنده ز لب می آید		وقتی ز عجب خنده گرم می آمد		امروز مرا خنده عجب می آید
شمعم که سرم آفت تن می آید		از پیرهنم بوی کفن می آید		از اشک هر آنچه گرد من می آید		بر من همه هم ز خویشتن می آید
هر بد که زگردش زمن می آید		سبحان الله نصیب من می آید		این گری من نه بهر بیمست و امید		بر خویشتنم گریستن می آید
چشمم جو بران روی نکو می آید		خونابه بجای آب ازو می اید		هر کجا که سیه گلیمی، آشفته سریست		در حلق زلف تو فرو می اید
چون یادم از آن روی نکو می آید		خونم بدل تیره فرو می اید		پاکیزه تری ز قطر اشک از انک		در چشم نیایی تو و او می آید
دی گفت صبا که گل بنزدیک رسید		باور کردم که رنگ آن بود پدید		زیرا که چو چشمهای نرگس می جست		می دانستم که روی گل خواهد دید
چشم ز میان تو نشان هیچ ندید		بیش از کمر تو در میان هیچ ندید		هیچست دهان تو و در عالم لطف		هر کس که ندید آن دهان هیچ ندید
می نتوانم اشک فراوان بارید		خون جگر از دیده چو باران بارید		صد گونه بهانه بیش بر باید ساخت		تا بی تو دو قطره اشک بتوان بارید
گر تیغ سر انگشت تو صد را ببرید		تا ظن نبری که آن بعمدا ببرید		می گوید به هر دم خرد انگشت گزان		هندو بنگر چگونه دریا ببرید
کوه دیده که تا بر وطن خود گرید		بر حال دل و واقع بد گرید؟		دی بر سر یک مرده دو صد گریان بود		امروز یکی نیست که بر صد گرید
بیداری چشم و خواب بختم نگرید		بر دست فنا غارت رختم نگرید		نه مرده، نه زنده، همچو باد نوروز		اندر تن سست جان سختم نگرید
هنگام صبوحست حریفان خیزید		وان باقی دوشین بقدح در ریزید		یک لحظه ز بند نیک و بد بگریزید		در بی خبریّ و بی خودی آویزید
چون زلف ترا کار ببالا برسید		از وصل قدت بآرزوها برسید		گفتم چو بدان قامت زیبا برسید		یا رب بچه نیکویی بدینجا برسید؟
لطف تو بآشنا و بیگانه رسید		زو بهره بهر دلی جداگانه رسید		از خلوت وصل و لذت گفت و شنید		ما را همه آرزو و افسانه رسید
آنان که زوصلشان دلم می بالید		جانم زفراقشان فراوان نالید		ناگاه دهان گورشان بی دندان		چون آب بخورد و خاک در لب مالید
ای وصل تو بر تراز تمنای امید		ناپخته بمانده با تو سودای امید		من در تو کجا رسم که آنجا که تویی		نه دست هوس رسید و نه ای امید؟
گر در همه عمر خویش فرصت جوید		نا با من خسته دل حدیثی گوید		ناگاه ستیز مرا چشم رقیب		چون دید نرگس از زمین بر روید
خصمت که ره قضای بد می جوید		پیکارة تو نه از خرد می جوید		بر تیغ تو کرد خویشتن را عرضه		بیچاره در اب مرگ خود می جوید
ماییم چو خر گه همه بر بسته کمر		در خدمت تو صف زده در یکدیگر		نا راست سری بزرگ سایه گستر		او را سر جمله گردنان در چنبر
مانند دو چشمیم من و آن دلبر		در نیک و بد زمانه با هم یاور		هر شب تا روز خفته با یکدیگر		یک روز ندیده یکدگر را بنظر
تا ز رنکنی از دهن کیسه بدر		هرگز نرسی بوصل آن سیمین بر		ورچون کمرش تو با میان آری زر		یار آید با تو در میان همچو کمر
تا کرد مرا دیده بروی تو نظر		اندر سر من نماند از عقل اثر		این عقل بود که خانه پر لعل و گهر		چشمم همه شب گشاده می دارد در؟
در طبع تو ناکسی و در دست تو زر		گشتند مکقیم چون گهر در خنجر		بیرون نتوان کرد بصد تیغ و تبر		نه از کف تو زر و نه از تیغ گهر
تا شاخ شکوفه سیم خود کرد نثار		کاری بنوا دارد و برگی بسیار		تو نیز درم خرج کن و باک مدار		چون شاخ اگرت ببرگ می باید کار
بستند گرو با نفس مشک تتار		بوی گل و باد سحر وزلف نگار		هستند بر غم یکدگر گوهر بار		چشم من و لعل یارم و ابر بهار
در کار سخن رنج کشیدم بسیار		و اکنون زسخن شدم بیک ره بیزار		من کار سخن راست بکردم چونگار		لیکن بسخن راست نمی گردد کار
تا هست گل سعادت ای دوست ببار		دست از طرب و نشاط و می باز مدار		این باقی عمر را بشادی گذران		کس باز نبیند این جهان دیگر بار
ای فتنه شده ززلف پستت بیدار		خود می نشود نرگس مستت بیدار		زنهار روا مدار هر شب تا روز		تو خفته و عالمی ز دستت بیدار
ای دل سخن زلف مشوّش بگذار		اندیش وصل یارمه وش بگذار		در سای گل این دو سه روزی از عمر		گر بگذارند ناخوشان خوش بگذار
رو مرغ نشاط را بپرواز گذار		غمهای جهان با من غم ساز گذار		تو شاد نشین و عمر در ناز گذار		غم را بن و مرا بغم باز گذار
آمد دی و دستهای فرو بست از کار		هر کاره که بود خلق، بنشست از کار		دست من و جام می کنون کز سرما		هم کار بشد ز دست و هم دست از کار
تا دست بسر و بن بر آورد چنار		صد گونه بساط عیش گسترد چنار		با سرو قدان عشق کهن از سر گیر		اکنون که بباغ دست نوکرد چنار
این پیش نیاز کرده از زر دیوار		خورشید حیات دشمنت بسر دیوار		از جود توام امید چیزیست که آن		چون روی حسود روی تو بود در دیوار
برخیز و دوای این دل تنگ بیار		وان باد مشک بوی گل رنگ بیار		اخلاط مفرّح دل ار می سازی		یاقوت می و بریشم چنگ بیار
ای از رسرشک باران از ابر		باران هنر از تو چو باران از ابر		از دست تو آستین سایل همه سال		چون دامن خیمه روز باران از ابر
من کشت هجرم از وصالم چه خبر؟		تشنه جگرم زاب زلالم چه خبر؟		زلف تو و غمزه را ز حالم چه خبر؟		دیوانه و مست را ز عالم چه خبر؟
رفتم بوداع جان بدرواز صبر		زان سوی عدم شنیدم آواز صبر		تا چند مرا حواله بر صبر کنی؟		پیداست که چند باشد انداز صبر
اسبی دارم بکندی از خر خرتر		چون گاو خراس بل کزو پرخورتر		چندانک همی رود بود بر یک جای		هر چند همی خورد بود لاغر تر
ماییم و وجودی ز عدم ناخوشتر		عیشی چو زمانه دم بدم ناخوشتر		وین طرفه که شد در طلب چیزی خوش		مرگ من و زندگی ز هم ناخوشتر
ای طبع تو از هنر نکو آیین تر		جانت خوانم هستی وزان شیرین تر		بر مرغ دلان چرا زنی سنگ جفا؟		ای تو ز کمان گروهه دل سنگین تر
هر شب ز تو جفت شیونم تا بسحر		چون صبح ز غم دم نزنم تا بسحر		وین جام خواب را که نامش پلکست		بر مردم دیده نفکنم تا بسحر
از بوی تو گشت دل تنگ باد سحر		وز مهر تو گشت سر سبک باد سحر		در گرد سر زلف تو کس می نرسد		جز باد سحر گهی ، خنک باد سحر
زلفش دیدم بجنبش باد اندر		همچون حرکت بشاخ شمشاد اندر		در جام کار زار می تافت رخش		همچون گوهر بمغز پولاد اندر
خوبان همه را صید توان کرد بزر		خوش خوش بر وصلشان توان خورد بزر		نرگس که کله دار جهانست ببین		کو نیز چگونه سر در آورد بزر
ای دل ز حدیث چون نمی بارد زر		کم کن ز سخن که کار زر دارد زر		گر خود همه تن زبان شوی چون سوسن		چون نرگست از دیده برون آرد زر
آمد گل و آورد به پیراهن زر		بنشست به باغ و کرد خرمن زر		یعنی که بشادی نتوان برد بسر		یک روزه حیات جز بیک دامن زر
در خون جگر شدم نهان چون ساغر		بر بسته بقصد خود میان چون ساغر		در روی کسی که می خورد خون دلم		می خندم ازمیان جان چون ساغر
یارم بسخن دوش همی سفت شکر		زوگوش بخروار همی رفت شکر		گفتم که چه چیزست بدین شیرینی؟		پسته بدلی شکسته میگفت ، شکر
باور نکنی که خوب رویان یکسر		اندر پی زر شوند، آنک بنگر		پیرامن گل بهر دوسه خرد زر		صد روی نکو فتاده بر یکدیگر
شکلیست زنقش بندی دیباگر		ابریشم چنگ و ناخن خنیاگر		میناگر از آبگینه گر لعل کند		پس ساقی ما نیست بجز میناگر
ای در فن عشق هر دمت رای دگر		خورشید رخ تو عالم آرای دگر		در مذهب عاشقی روا کی باشد		خانه دل ما وطن ترا جای دگر؟
روزی که بهرزه می گذاریم ز عمر		آنرا بغلط همی شماریم ز عمر		سر جمل حاصل چو بر اریم ز عمر		جز عمر پس افکند نداریم ز عمر
کس در غم نیستی نماند همه عمر		باشد که بکام بگذاراند همه عمر		آتش نه نخست زاد در سوخته یی؟		بس اطلس آتشی دراند همه عمر
زین گونه که شد خوار و فرو مایه هنر		وز جهل پس افتاد بصد پایه هنر		یارب تو بفریاد رس آن مسکین را		کش خانه سپاهان بود و مایه هنر
گویی که درین تیره شب پهناور		گم کرد دلیل صبح راه خاور		گر این شب کور دل نمی داند راه		ای صبح تو روشناییی پیش اور
ای بحر کف تو چون امل پنهاور		لطف تو میان آب و آتش داور		روزی که کفت داروی حرمان بخشد		از حال من شکسته دل یادآور
ای دل زر و سیم رامیندیش بخور		آن روز پسین را غمی از پیش بخور		اندر غم این و آن بسر بردی عمر		خوردی غم هر چیز، غم خویش بخور
ای دل که ترا گفت این دم میخور		کانگه که نباشی غم عالم میخور؟		نابودن خود بدید عقل ببین		آنگه اگرت کری کند غم میخور
شد بر دل من زلفک هندوی تو چیر		بر بودش و در زیر کله رفت دلیر		می گویمت ای دوست بگو با کلهت		تا هندوی دزد را نگیرد در زیر
از دیدن من چشم تو شد زان سان سیر		از بس غم دل کرد مرا از جان سیر		باور نکند کسی که بر خوان وصال		گشتند دومست از جگری بریان سیر
ای دوست بیکباره ره ناز مگیر		هر لحظه بهانه یی نو آغاز مگیر		هر چند که مقصودی از آن حاصل نیست		پیغام دروغ هم ز من بازمگیر
گر لاله بشد، سیاه کامی کم گیر		ور نیست بنفشه،  تیره فامی کم گیر		آنجا که رخ تو باشد ار گل نبود		از بزم طرب شکسته جامی کم گیر
ایوان سرا بر فلک افراشته گیر		وین زیرزمین بگنج انباشته گیر		این سیم که جوجو بهمش می آری		خرمن خر بجای بگذاشته گیر
کار همه دنیا بمرادت شده گیر		پس عمر برفته و اجل آمده گیر		گویی بمراد خویش دستی بزنم		خود نتوانی و گر توانی زده گیر
در عشق تو گر زین سپس ای مای ناز		چون گل بکفم چند درست آید باز		در پای تو چون شکوفه گر نفشانم		چون نرگسم آن زر همه در چشم گداز
در مدح تو مر مرا پس از فکر دراز		کم می آمد معانی خوب فراز		ان شاالله خدای توفیق دهد		تا عذر ثنا بمرثیت خواهم باز
کردیم دگر شیو رندی آغاز		تکبیر زدیم چار بر پنج نماز		هر کجا که پیاله ییست ما را بینی		گردن چو صراحی سوی او کرده دراز
من تختة نام و ننگ بستردم باز		در راه طرب پای بیفشردم باز		آن سرکه بسالوس برآوردم دی		امروز بجام می فرو بردم باز
خرم رخ تو دژم مبادا هرگز		شادان دل تو بغم مبادا هرگز		در عشق تو گر تنم شد از مویی کم		مویی زسر تو کم مباداهرگز
چون می شنوم برطمع خودپیروز		زین پس منم ودلی قناعت اندوز		دانم که شکم خاره تر از چرخ نیم		و او نیز بقرصی بسرآرد هر روز
بگذشت و مرا اشک روان بود هنوز		وندر تن من باقی جان بود هنوز		می گفت و مرا گوش بدان بود هنوز		بیچاره فلانیست، جوان بود هنوز
ای خوی تو همچو اشک من رنگ آمیز		وی بر دل من ز زلف تو رستا خیز		الحق چه نکو بیکدگر افتادند		آن زلف دل آویز و دل  زلف آویز
ای غمز خونریز تو چون پیکان تیز		کردم بدم تو آتش هجران تیز		گر زآنکه زبان دشمنان کند شود		من بر لب تو باز کنم دندان تیز
چشم تو اگر چه ناتوانست او نیز		جان تو که هم بلای جانست او نیز		دل دست حمایت بسر زلف تو برد		می بینم و هم زیر میانست او نیز
احوال منت باور اگر نیست ز کس		ور این دو گواهت از رخ و اشک نه بس		بیماری من بچشم خود می بینی		آشفتگیم نیز ز زلفت بررس
آخر خبری زین دل تنگ بپرس		شرح غمم از طر شبرنگ بپرس		جانا چو خوری باده بهنگام صبوح		احوال دلم ز نال چنگ بپرس
 زمان آینده مترس		وز هرچه رسد چو نیست پاینده مترس		دم نقد را غنیمت میدان		از آمده مندیش وز آینده مترس
از حال من سوخته خر من بررس		شرح غم هجر خواهی از من بررس		گر درد دل منت ز من باور نیست		ای دوست روا بود، ز دشمن بررس
خالیست سیاه بر رخ آن مه وش		افتاده خوش و مراهمی افتد خوش		چون مهر که از مشک نهی بر باده		یا قطر آبی که چکد بر آتش
زلف تو که نیست در درازی همتاش		بگذشت ز حد سیاه کاری باماش		دارد سر آن که سر زمن بر تابد		ور چون قد تو سیم کنم هم بالایش
در عالم هجر آن بت شکر پاش		آواز بی صبری من چون شد فاش		ارجاف کنی زکوی وصلش امروز		در گوش دلم گفت که نومید مباش
خصم تو که هست تیغ گلگون ز قفاش		تیغ تو زبان کشید بیرون ز قفاش		در گردن خود گرفت خون خوداز آن		هر کجا که رود همی رود خون  ز قفاش
گل را دیدم دمیده از کام آتش		از آب گرفته هفت اندام آتش		گفتم که چه شد ؟ گفت بلائیست دراز		کوتاهی عمر و پس سرانجام آتش
بلبل که پریر از دل شاداش		گفتی که برفت مطربی از یادش		امروز به چرخ می رسد فریادش		مانا که شکوفه سیم مطب دادش
نرگس که صبا بروی درمی جهدش		یعنی ز لطافتست که دم می دهدش		کآن چشم که باز کرد در کوی بقا		چندان ندهد مهله که بر هم نهدش
چون رنگ بدزدید گل از رخسارش		آویخت صبا چو خونیان بردارش		بسیار بگفت بلبل اندر کارش		تا بود که صبا بجان دهد زنهارش
ای دیده، خیال روی چون گلنارش		برخود زدی از چشم فرو مگذارش		وی دل تو سرطر عنبر بارش		نیک آوردی بدست ، محکم دارش
افتاد دلم در تک و پو مگذارش		غم قصد همی کند برو مگذارش		دانی که چو چشمش همه بر تست نظر		همچون نظر از چشم فرو مگذارش
بلبل که نبود در چمن پر وازش		بی برگی شاخ کرده بد بی سازش		چون داد شکوفه سیم مطرب بازش		بنگر که بچرخ می رسد آوازش
از غایت آنکه هست بر من نازش		وزبس که کشد خوی بد از من بازش		بر رهگذر باد سخن کم گوید		ترسد که بگوش من رسد آوازش
تا دورم از آن دو لعل جان آویزش		با دید من خواب نکرد آمیزش		در فرقت روی او دو صف مژه ام		بر هم نزنند جز گه خون ریزش
خواهی بریار سیم بر، زر برکش		چون شمع بسوی یارزر بر سرکش		خامش بنشین زبان بکام اندر کش		بر دل نه سنگ و چون ترازو زرکش
همچون آواز یک زمانم برکش		وانگاه چو چنگ تنگم اندر برکش		ور در تن من رگی نه بر پرد تست		بیرون کن و دیگری بجایش درکش
ای زلف توی که با همه نیرنگش		می بوسه دهی بر آن لب می رنگش		آن غمز او نه بس حریفست، مکن		بازی فراخ با دهان تنگش
نرگس که مرا در نظر آمد چشمش		وز هرچه خوشست خوشتر آمد چشمش		در خوبی اگر چه بر سر آمد چشمش		با چشم توهم برو درآمد چشمش
این آتش غم که بر جگر می کشمش		بگداخت مر از بس که بر می کشمش		ماننده شمعم که مرا آتش عشق		در پای آورد و من بسر می کشمش
گر دل زتو بگسلند بغم بشکنمش		و آنگه زبر خویش بدور افگنمش		ور دیده بجز تو درست در کس نگرد		یا پرکنمش زخون و یا برکنمش
گر جان خواهد ز من همه جان دهمش		ور عمر گرامی طلبد آن دهمش		چیزی که جهان بدم بخواهد ستدن		آن به که بدست خود بجانان دهمش
رشک ایدم از جعد تو ای عشوه فروش		کو روی ترا چنان کشد در اغوش		زین پس نشوم جدا از آن چشم نوش		چون زلف تو تا مرا بود سر بر دوش
امشب منم و جام می و نوشانوش		فردا بوداع دستها در آغوش		گر دولت وصل پایمردی کردی		بر داشتمی من سر فردا از دوش
گل گفت اگرت هست بتی مه وش خوش		با من بنشین و بر رخش می کش خوش		من بر دل خویش کرده ام آتش خوش		زان عمر بکام دل گذارم خوش خوش
ای بر دل من خشم تو چون ناز تو خوش		چون موسم گل وقت من از ساز تو خوش		چون چنگ خود امشب ار بسازی با ما		ما نیز برآییم چو آواز تو خوش
در هم زده یی ز زلف و رخ رنگی خوش		بر برده بطاق ابرو آهنگی خوش		تنگست دلم همچو دهان تو ولیک		این تنگی ناخوش است و آن تنگی خوش
ای دیده ندیده چون تو دلخواهی خوش		با بند خود در آی گه گاهی خوش		گفتی که دلت خوشست، آری شک نیست		عشق تو و آنگه دل و آنگاهی خوش
ای مونس جان ، لطف توام مرهم ریش		بس باد جفا و دوریت باز اندیش		گر کرد تو میان اصحاب وفا		من باز نمایم تو چه عذر آری پیش؟
آن سرو که نیست در جهان همتایش		از قامت اوست باغ را آرایش		در راستی ارچه کس ندارد پایش		هم زیر آمد ز قدّ تو بالایش
بیزار شدم بی تو زهر آسایش		خود چون باشد بعشق در آسایش		آسایش من از دم باد سحرست		بیمار دهد وقت سحر آسایش
زین پس نکنم شکایت این دل ریش		کز دیده فتاد غص من کم و بیش		این عشق بتنگنای دل راه نبرد		تا دیده نداشت روشنایی در پیش
ای دل بنشین طریق کاری اندیش		ضایع مکن این عمر گرامی زین بیش		هرگز نزید بآرزوی دل خویش		آنرا که اجل ز پس بود عمر ز پیش
بگشاد بخنده لعل جان پرور خویش		تا بگشادم بگریه چشم تر خویش		او مای شادیت  و من کان غمم		او گوهر خود نمود و من گوهر خویش
ای دل مطلب زدیگران مرهم خویش		خودباش بهر درد دلی محرم خویش		تنها بنشین و خود همی خور غم خویش		ور همدمت آرزو کند هم دم خویش
گل کرد ز باده لعل پیراهن خویش		بی باده و گل مدار پیرامن خویش		پیرانه سرا روند به بین کو یک دم		می نگسلد از دامن گل دامن خویش
ای لعل تورا نهاده جان سر برخط		روی تو کشیده بر سر ساغر خط		دیدم چو تو باده کردی اندر ساغر		کز دست تو باده چون همی شد در خط
لعل تو کزو شکر شدست اندر خط		دانی که چرا ز دست دست اندر خط؟		از زلف تو مار دید بر هم پیچان		حالی بفسو نگری نشست اندر خط
دل پیشکشت جان و تن آورد چو شمع		آب از لب تو بر دهن آورد چو شمع		هم سوی تو عذر روشن آورد چو شمع		هم پیش تو تیغ و کفن آورد چو شمع
بر رشت کا رتو فتادیم چو شمع		تن در تف و سوز عشق دادیم چو شمع		در کار غمت پشت بکس ننماید		چون پای درین میان نهادیم چو شمع
با دشمن و دوست انس گیریم چو شمع		مقش همه کس فرا پذیریم چو شمع		عشّاق قلندریم و شرطست که ما		آن دم که نسوزیم بمیریم چو شمع
ای دشمن ملک تو بغم کشته چو شمع		بد خواه تو باد دم بدم کشته چو شمع		برگشت ز پیش تو سپاه دشمن		هم ریخته، هم سوخته، هم کشته چو شمع
یاری که ندارد از لبش جام طمع		کردیم دروبر غم ایام طمع		بنگر تو بدین دست و دل و کیسه و صبر		سودای که می بزم من خام طمع
یاری که ز عشق اوست جانم غمناک		گل پیرهن از رشک رخش دارد چاک		در خاک نگه کرد چو رخسارم دید		یعنی که یکی اند بچشم زر و خاک
یارب که چگونه خفت دوش اندر خاک		وان سیمین وی چگونه بپذیرد خاک (؟)		خدایا گنهش		چون رفت بیک بارگهی اندر خاک (؟)
چون دید فسرده بر رخم ده تو اشک		کرد از رخ من باستین یکسو اشک		شمعم که مرا بریش خند آن دلبند		سر می برد و می سترد از رواشک
ای دان دل نهاده در خوش اشک		در راه غمت شد سپری توش اشک		وین چشم که بار داشت از قطر اشک		بر بوی تو بفکند جگر گوش اشک
در شوق تو از شرح و بیان من و کلک		یکباره سپید شد زبان من و کلک		با این همه زانکه گه گهی خاموشست		تیغست همه ساله میان من و کلک
دی گفت ز زیر لب خندانک		امشب بر ما نمی خزی پنهانک؟		سبحان الله که چون فرو می بارد		چندین  همه لطف از دهنی چندانک
دل رفت بسوی آن دهن خندانک		تا بستاند زو شکری پنهانک		گفتا که شکر نیست ولی گر خواهی		جایی که نهان شوی، خم زلف آنک
در تیره شبی چون سر زلفش تاریک		از لطف بوصل خویش کردم نزدیک		تا روز بدست بوسه بر جام وصال		می داد ز لب مرا شرابی باریک
از بس که چکیدست مرا از هر رگ		خون بر مژه همچنان که بر نشتر رگ		همچون نی و چنگم که نماندست مرا		مه مغز در استخوان و نه خون در رگ
دارم ز حیات غصّه ها بیش از مرگ		پیوسته کنم شاد دل خویش از مرگ		گویی که بکام دل ببینم خود را		گر خود همه یک روز بود پیش از مرگ
چون هست بلای زندگی بیش از مرگ		چندین چه کنی رنجه دل خویش از مرگ؟		گر زندگی اینست میندیش از مرگ		جهدی بکن و بمیر خود پیش از مرگ
خصم تو که دار درخ زرد و دل تنگ		پیوسته چو تیغ می زند سر بر سنگ		آورد برهنه دست در گردن اوی		آهخته قدی، رخ لبی، سبز ارنگ
از حادثه ها اگر چه باشم دلتنگ		وز واقعه ها اگر چه دارم صد رنگ		کارم بنواشود چو پیدا گردد		رخسار دختر رز از پرد چنگ
هرگز بکسی ل این دل تنگ		وز خوی بدت نه صلح پیداست نه جنگ		خواهم که شبی زلف تو و گردن من		پیچیده بود چو پرده بر دست چنگ
مطرب بصبوح داد آگاهی چنگ		تا بنیوشد سماع خر گاهی چنگ		از نال چنگ عالمی بخروشید		فریاد ز نال سحرگاهی چنگ
ای برده گل از رخ چو گلنار تو رنگ		و آورده ز شرم گل بر بار تو رنگ		با روی تو روزگار گل رفت در آنک		می آرد و می برد ز رخسار تو رنگ
کردم بهوس عمارتی اندر دل		وز آلت و ساز کار بودم غافل		از خاک بخون دل گلی حاصل شد		وز بی کاهی چو خر بماندم در گل
ای سعد فلک را ز رخ خوب تو فال		وی مرغ کرم را ز سخایت پروبال		چشم رهی از جمال تو دور مباد		هر چند ز تو دور شود عین کمال
خاک سر کوی آن بت مشکین خال		می بوسیدم دوش باومید وصال		پنهان ز رقیب آمد و در گوشم گفت		می خور غم ما و خاک در لب می مال
چون نیست مرا بخدمتت راه وصال		سر بر خط دیوان تو دارم همه سال		گفتم بفلک در تو چه نقصان آید		گر زآنکه رسانیم زمانی بکمال؟
کس لب بطرب بخنده نگشوده امسال		از فتنه جهان دمی نیاسود امسال		در خون گلم که چهره بنمود امسال		با وقت چنین چه وقت گل بود امسال؟
آن غنچه نگر چو من گرفتار بدل		پیوسته لبش بمهر و انکار بدل		آورده فراهم رخ و برخود پیچان		زانست که هر دم رسدش خاربدل
با رنگ رخ تو بر سمن خندد دل		جز زلف تو جای خویش نپسندد دل		در زلف تو دانی بچه پیوندد دل؟		خود را برسن بر تو همی بندد دل
زلف تو که می برد بآسانی دل		من خیره بدادمش بنادانی دل		بر روی توش دوش پریشان دیدم		بگذاشتم آنجا ز پریشانی دل
شادی طلبی از غم جانان مگسل		ور دل جویی ز زلف ایشان مگسل		ور عیش خوشت باید و کاری بنظام		تا جان داری زان لب و دندان مگسل
شد عمر و نشد هیچ مرادی حاصل		وز بهر سفر نگشت زادی حاصل		از علم نشد وجه نجاتی حاصل		وز عقل نگشت اعتقادی حاصل
کردم ز سفر رمج و عنایی حاصل		ناگشته مرا هیچ ز جایی حاصل		تن چون وزن کردم و ترسم نشود		جز رشته فروی رشته تایی حاصل
هر صبحدمی زخواب برخیزد گل		رنگی ز دگر گونه برآمیزد گل		تا در دو سه خرد زر آویزد گل		صد وجه زخویشتن برانگیزد گل
ابر آمد و کرد پر گهر دامن گل		زیرا همه دامنست پیراهن گل		ما نیز نهیم رخت پیرامن گل		پیمانه همی زنیم در خرمن گل
عشّاق بر آمدند پیرامن گل		یکباره زدند دست در دامن گل		وز بس که همی کشند پیراهن گل		آنک بهزار شاخ شد بر تن گل
آتش چو فکند باد در خرمن گل		بر خاک چکید آب پیراهن گل		ای ساقی می دست تو و دامن گل		وی دختر رز خون تو در گردن گل
ای دل همه جام عاشقی نوش چو گل		پیوسته لباس عاشقی پوش چو گل		پون شمع زبان آتشین دارد عشق		زنهار مباش پنبه در گوش چو گل
ماییم نهفته گریه در خنده چو گل		مرده بدمی و از دمی زنده چو گل		خود را بهمه میان درافگنده چو گل		و اندر همه مجمعی پراگنده چو گل
وقتست که دل کند منوّر قندیل		آب آرد بر دهان ز آذر قندیل		سنگ اندازی کنیم امروز چنان		کافتد آن سنگ روزه را در قندیل
آن زلف نگر بر رخ آن شهره صنم		آویخته بی جنگ و خصومت در هم		وان ابرو بین بشکل کشتی گیران		سر سوی سر آورده و قدها زده خم
بهر تو بود میل بسوی که کنم؟		وصل تو بود هر آرزوی که کنم؟		ما را غم تو راحت جانست و درو		چون غنچه ز دل کنیم روی که کنیم؟
گر در همه عمر روزی از روی کرم		گویی که چگونه بی تو با این همه غم		دانم نشود هیچ ز خوبی تو کم		کآخر نه برفت مردمی از عالم
گر چاشنی غمش بیابی یک دم		هرگز نخوری تو از پی شادی غم		شادی غم اوست خود ولیکن چه کنم ؟		چون تو غم و شادی نشناسی از هم
از حد چو برفت ماجرای من و غم		گفتم که بنامه در از آن شرح دهم		خود ز آب سرشک و آتش سینه بهم		نه رنگ دوات ماند و نه آب قلم
از لعل تو پخته گشت هر کاری خام		وز خط تو شد دایر ماه تمام		لبهای تو کرد کام شکّر شیرین		دندان تو کرد کار گوهر بنظام
ای شب بستان درازی از صبح بوام		مگذار که باز خندد امشب لب بام		در عمر خود امشبم بدام آمد مرغ		گر صبح بخندد بر مد مرغ از دام
لب باز مگیر یک زمان از لب جام		تا برداری کام جهان از لب جام		در جام جهان چو تلخ و شیرین بهمست		این از لب یار خواه و آن از لب جام
پیوسته خمیدههمچو ابروی توام		چون خطّ تو فتنه گشته بر روی توام		در پای تو افتاده چو گیسوی توام		همواره شکسته بسته چون موی توام
شاید گر از آن روی نکو نشکیبم		یا زان سر زلف مشک بو نشکیبم		ناسازتر از غمش حریفی نبود		روزی که نبینمش ازو نشکیبم
یاری که ازو بسی جفادیدم ستم		زان پس که ازو چه رنجها دید ستم		دی حال دل خویش بدو می گفتم		گفتا تو که ای ؟ منت کجا دید ستم؟
بر دل ز غمت دوش ببخشایستم		زان گونه که گر نبودمی شایستم		گرز آنکه کسی ز غم بمیرد ، پس من		دوش از غم تو مرده همی بایستم
آن عهد که من داد طرب می دادم		یک دم قدح باده زکف ننهادم		چون ریش همیشه با زنح بدکارم		واکنون چو زنخ در پس ریش افتادم
من دوش بآرزوی رویت هر دم		در رنگ گل و باده نگه می کردم		با ساغر و با رباب تا روز فراخ		بر یاد رخت می زدم و می خوردم
بس جور که من ز دست جانان بردم		بس دست که از غصّه بدندان بردم		بس غصّه که آشکار و پنهان بردم		تا عمر عزیز را بپایان بردم
تیغت که فشاند بر و سر مردم		کوتاه کند راه اجل بر مردم		زان سان که رود برهنه مردم در آب		این آب برهنه می رود در مردم
من دوش شراب ارغوانی خوردم		با یار بکام دوستکانی خوردم		تاریکی شب شاهد حالست که دوش		من با خضر آب زندگانی خوردم
کاری که نبود از آن گزردم یک دم		هرگز غم آن کار نخوردم یک دم		گفتند که یک دم بجزین کار مکن		من در همه عمر خود نکردم یک دم
از عمر عزیز خود برین خرسندم		کآن روز که در غصّه بشب پیوندم		با دل گویم مؤده که از راه اجل		یک منزل دیگر پس پشت افگندم
سودای تو بر دگر صنم می بندم		هیچم نگشاد از آن وهم می بندم		این بی مغزی از قلم آموخته ام		کم سر بدو شاخ است و قدم می بندم
دوش از غم تو نیک مشوّش بودم		تا روز ز دست شب بر آتش بودم		لیک ار چه سیاه بود و دلگیر و دراز		با او بخیال زلف تو خوش بودم
نه باد قبولی ز هنر می جهدم		نه چرخ اساس دولتی می نهدم		از عمر بشکرم که بهر گونه که هست		آخر بگذشتن مددی می دهدم
هردم زدنی چو لاله در خون نهدم		زارم چو بکشت عذر موزون نهدم		در حلق غم نهد نگین دل من		و آنگه چو نگین ز حلقه بیرون نهدم
با زلف تو هر چند بسی کوشیدم		نامش ز کسی جز بکژی نشنیدم		از سر وقد توام همه آزادیست		کانصاف همه راستی از وی دیدم
بیماری نرگست چو زان سان دیدم		وان زلف بر آن گونه پریشان دیدم		من نیز دل خویش ز سرگردانی		بگذاشتم آنجا چوچنانشان دیدم
طبرستان را شگفت جایی دیدم		نمناک زمینیّ و هوایی دیدم		هر خار بنی یافتم و زوبینی		هر شاخ گیایی ز کیایی دیدم
آن روز که بر خاطر عالی گذرم		از عجب چو نرگس همه در خود نگرم		از کوی تو ار باد قبولی جهدم		مانند برگ گل ز شادی بپرم
بی روی تو صدره بگل ار برگذرم		ممکن نبود که نیز در وی نگرم		ور چند بنفشه خرده  کاری سازد		با خّط تو سبلتش بیک جو نخرم
گر آب خورم درد شود بر جگرم		ور خواب کنم گرد شود در بصرم		هرج آن سبب راحت خود می شمرم		رنجم همه زانست چو در می نگرم
بس اشک که از دیده بحاصل آرم		از آب دو چشم پای در گل آرم		در چشم نماند آب و ترسم زین پس		چون شمع زدیده آتش دل بارم
چشمی ز خیال تو پر اختر دارم		دتی ز غم هجر تو بر سر دارم		خوش گشت دلم تا که خیال تودروست		زانش همه ساله تنگ در بردارم
چون در تو نیارم که پیاپی نگرم		دزدیده بزیر چشم تا کی نگرم؟		من خام طمع وصل کسی می طلبم		کم زهر آن نیست که دوری نگرم
از بس که زیاد نیستی تاب خورم		چون کوزه ز حرص آتش ناب خورم		چون چنگ زمعد تهی می نالم		چون تیغ همی ز آشنا آب خورم
بر من که ازین پس غم عالم نخورم		شادیّ و غمش تا بتوانم نخورم		گر تاج نهد بر سر من دم نخورم		ور نیز کلاهم ببرد غم نخورم
گر نتوانم که با تو ساغر گیرم		یا تنگ بآغوش خودت در گیرم		این بتوانم که هر کجا پای نهی		در حال ببوسه خاک از و برگیرم
د رعشق ز حیله ها که می پردازم		تات از همه کس نهفته ماند رازم		مانند زبان شمع آنگه سوزم		کز اشک بنزد خویش خندق سازم
شمعم که چو خود را بغمت پردازم		در پای تو سر خنده زنان اندازم		در راه تو هر گه که سری در بازم		در حال سری دگر ز جان بر سازم
چون کوس ز پرخاش بود آوازم		چون نیزه بسر بجنگ دشمن یازم		چون تیر به تنها شکنم قلب عدو		چون تیغ برهنه بر سر او تازم
در مدح ملک چو نظم موزون سازم		هر نکته درو چو درّ مکنون سازم		بپذیر مرا ببندگی تا بینی		در مدح تو دیوان سخن چون سازم
آنشب که ز بر آتش غم سوزم		خشک  و تر خود چو شمع در هم سوزم		تنها سوزم بگوشه یی در چو سپند		چون شمع میان مردمان کم سوزم
گفتم ز فراق جاودان می ترسم		تو در بر و من همان چنان می ترسم		آنگه ز زبان دشمنان ترسیدم		و امروز ز چشم دوستانت می ترسم
از گردش چرخ بی خرد می ترسم		در هر حالی ز نیک و بد می ترسم		زان روی که بر کس اعتمادی بنماند		از همرهی سای خود می ترسم
پیوسته ز تو با دل پر خون باشم		با چهر زرد و اشک گلگون باشم		روزی که دوبار بینمت، حال اینست		آن روز که خود نبینمت چون باشم
یک دم که ز خدمتت جدا می باشم		با ناله و گریه آشنا می باشم		چون شمع ز گریه آب رویی دارم		چون چنگ ز ناله با نوا می باشم
بیمارم و زیر بار غم می باشم		تا شود شویّ و من دژم می باشم		روزی که بتر بوم بهت می افتد		آخر نچنان بهم که هم می باشم
عمری رخ یکدگر ندیدیم بچشم		و امروز که در هم نگریدیم بچشم		با یکدگر احوال خود از بیم رقیب		گفتیم با برو و شنیدیم بچشم
بر چشم تو هر گه که مرا افتد چشم		با اشک برخ فرو دود بی خود چشم		بردیده نهم ز عشق چشمت نرگس		دارند عزیز بهر چشمی صد چشم
در گریه چو با اشک ز بودن آید چشم		با اشک ز خویشتن برون آید چشم		امروز ز چشم آب روان می آید		تا خود پس ازین ز چون آید چشم
تا کرد بروی تو نظر مردم چشم		عیشی دارد بس خوش وتر مردم چشم		هر شب ز غمت هزار میخیّ مژه		برخود بدرد تا بسحر مردم چشم
من دوش گشاده داشتم روزن چشم		بستم ز گهر سلسله بر گردن چشم		تا روز بنوک مژّه از بی خوابی		بر جیب سپهر دوختم دامن چشم
ای من ز پیت بخون بپرورده دو چشم		وز موج سرشک بر سر آورده دو چشم		من کرده دو چشم چار در آرزویت		تو از پی دیدنم یکی کرده دو چشم
ای من ز تواندوخته صد خرمن غم		بر راه تو دل نشسته بر روزن غم		بی من تو کشان دامن شادی در پای		من بی تو کشیده پای در دامن غم
از بس که جفا کند بت دلگسلم		از کرد دوست پیش دشمن خجلم		وین اشک که بر چشم خودش کردم جای		او نیز چو یار رفت در خون دلم
از وصل سمنبران چنان شد حالم		کز ناز بسان گل نو می بالم		چون غنچه دلم ز روی نیکو بگرفت		آنم که چو چنگ از خوشی می نالم
در عشق تو گر چه شهره ام در عالم		زان روی که تا نهفته ماند حالم		مانند گل دو رنگ بر چهر زرد		گلگونه یی از خون جگر می مالم
گل گرچه ز حسن می نهد خار دلم		سرو ار چه کشد ز لطف تیمار دلم		جز روی تو در وجه دلم می نشود		جز قدّتو راست نیست بر کار دلم
گفتی که بمه نگه کن انگار منم		روی توام آرزوست، مه را چکنم؟		مه چون تو کجا بود که در هر ماهی		یک شب چو رخت باشد و باقی چو تنم؟
در گوش تو گر جای نگیرد سخنم		ور غم نخوری بحالم ، ای سر و بنم		تا مردم اگر بزخم تیر سحری		مشکین زر تو حلقه حلقه نکنم
در موج سرشک و عرق تب جانم		غرقه شده بد دوش همه شب جانم		تا صبح دمی بدست گیری خیال		آمد بهزار حیله بر لب جانم
با آنکه چو شمع بر سر آمد جانم		هم عاقبت از پای درآمد جانم		پروان وصلی ار بخواهی فرمود		بشتاب که از حلق برامد جانم
گم گشت دل از برم، یقین می دانم		جز در بر تو نیست، چنین می دانم		خاک در تو بموی رو می روبم		دل جویی را چاره همین می دانم
با روی تو شمع را کجا بنشانم؟		با قامت تو سرو چرا بنشانم؟		برخیز ورخ و قامت خویشم بنمای		تا من گل و سرو و شمع را بنشانم
تا سوز تو از میان جان بنشانم		بنشینم و شمع در میان بنشانم		زان سرو سهی ببوستان بنشانم		تا آرزوی قدت بدان بنشانم
هر سرو که من ببوستان بنشانم		بر یاد قد سرو روان بنشانم		با سرو به آرزوی آن بنشینم		تا آرزوی قدت بدان بنشانم
تا سوز تو از میان جان بنشانم		بنشینم و شمعی بمیان بنشانم		چون آرزوی قدّ توام برخیزد		سروی بمیان بوستان بنشانم
آن زلف خمیده را اگر راست کنم		زو کار دل خسته مگر راست کنم		ب سنگ دل و چیره زبانست و لیک		روزی چو ترا زویش بزر راست کنم
از بهر دمی که با تو بر کار کنم		چون نای همیشه نال زار کنم		یک لحظه گر از کنار تو دور افتم		چون چنگ تو روی سوی دیوار کنم
گرمن ز غمت حکایت آغاز کنم		با خود دل خلقی بغم انباز کنم		خون در دل من فسرده بینی ده تو		چون غنچه اگر من سر دل باز کنم
اندر دل خود نقش تو پیدا نکنم		بر دیده خیالت آشکارا نکنم		خود دیده و دل خاک در تست ولی		من جای تو در دوزخ و دریا نکنم
نه گفته بدی عهد مزور نکنم		کس را بجهان با تو برابر نکنم		من خود بمیان عبد دار می گفتم		گر گونه فرو بری که باور نکنم
می باز خورم و لیک مستی نکنم		الا بقدح دراز دستی نکنم		دانی غرضم زمی پرستی چه بود؟		تا همچو تو خویشتن پرستی نکنم
روزی که چو اشک در کنارت بینم		چون اشک دوان و پی قرارت بینم		گر خود یکبار و گر هزارت بینم		چون عمر همیشه برگذارت بینم
هر شب ز غمت تازه عذابی بینم		در دیده بجای خواب آبی بینم		وان دم که چو نرگس تو خوابم ببرد		آشفته تر از زلف تو خوابی بینم
از دیده فرو باری، اگر آب شوم		وز زلف برون کنی، اگر تاب شوم		بر دست نگیری ، ار می ناب شوم		در چشم تو خوش نیایم، ار خواب شوم
در حق خود از تو صد سخن می شنوم		دشنام همی دهی و من می شنوم		این سرد سخنها نه توام می گویی		من این همه ز آن لب و دهن می شنوم
از خطّ تو شد بنفشه را پشت بخم		و آمد ز پریشانی از آن سان برهم		کز زلف تواش باز نمی دانستم		چون دیدمشان در پس گوش تو بهم
در سنبل او شکست و تا بست بهم		در نرگس او خمار و خوابست بهم		از چرب زبانی که فتادست چو شمع		اندر دهنش آتش و آبست بهم
سر در سر خاک آستان تو نهم		دل در خم زلف دلستان تو نهم		جانم بلب آمدست یک بوسه بیار		تا جان ببهانه در دهان تو نهم
انگشتریت بر دل خود کامه نهم		وز حلق او هزار هنگامه نهم		از خون جگر نگین لعلش سازم		وزدید خود بدو دو بادامه نهم
از ضعف اگر کام ز هم بگشایم		بنشینم و یکچند همی آسایم		شد قوّت آمدن ز دست و پایم		زین پس مگرت بسربخدمت آیم
دور از تو اگر لب بنفس بگشایم		از بی زوری با دم خود برنایم		گر خسته تنم را کمری آرایم		افتد چو قلم زلاغری در پایم
ما مهر تو بر میان جان دوخته ایم		وز هرچه نه یاد تو دهان دوخته ایم		با کیسه یی از میان تو لاغر تر		بس کیسه که ما در آن میان دوخته ایم
بی آنکه مراد خویش حاصل کردیم		سرمای عمر خیره باطل کردیم		بیهوده پی هوا دل می برفتیم		تا جان عزیز در سر دل کردیم
دیشب من و صبح از غمت دم نزدیم		کمتر از یکی آه بود هم نزدیم		بودیم همه شب من و اختر تا روز		درهم زده چشم و چشم برهم نزدیم
هر گاه که کار وصل در هم بندیم		گردون همه آن کند که ما نپسندیم		داند که چو ما بیکدگر پیوندیم		شادان بنشینیم و برو می خندیم
چشم تو کزو در هوس یک نظریم		گفتم نظری از و بجانی بخریم		با جان بداده چون بهم در نگریم		باچشم تو همچو ابرویت سر بسریم
در هجر تو من ز شمع افزون گریم		وانگه چو صراحی اشک گلگون گریم		چون ساغر باده ام که از دلتنگی		چون نال چنگ بشنوم خون گریم
تا کی چو حدیث در زبانت گیریم ؟		خواهیم که در میان جانت گیریم		روزی چو کمر بگرد تو حلقه کنیم		وز بهر کنار در میانت گیریم
دل گفت که روزی که قدح کش باشیم		آن روز ز صد گونه مشوّش باشیم		امروز بباغ با هم ار خوش باشیم		ترسم فردا بهم در آتش باشیم
در دولت وصلت ارزبیکارانم		و اندر نظرت گر ز سبکسارانیم		زلف تو و نرگس تو دانند که ما		غموخوار شکستگان و بیمارانیم
پیوسته جونای بر دهن می زنیم		هرچند که گویمت مزن می زنیم		چون جامه بدست این و آن می دهیم		چون چنگ بدست خویشتن می زنیم
تا کی ورق عمر بهم در شکنیم		وین خند می در دل اغر شکنیم؟		برخیز و پیاله را زمی پر دل کن		تا بوک مصاف غم بهم بر شکنیم
وقتست که قصد عالم پاک کنیم		وین پشت دو تا گشته بر افلاک کنیم		خر پشته نشین قالبم می گوید		وقتست که رو ی خیمه در خاک کنیم
از بهر چه عیش آشکارا نکنیم		چون گل علم نشاط برپا نکنیم؟		تا چند ز کرد و خورد؟ بل تا دوسه روز		جز می نخوریم و جز تماشا نکنیم
گر با تو بنای وصل آغاز نهیم		روی از غم دل بنعمت و ناز نهیم		همچون پرگار این همه سرگردانی		چندان باشد که سر بسر بازنهیم
ماییم نگین خاتم جان ماییم		ماییم که بیگار خرد فرماییم		در آتش غم چو شمع از آن فرساییم		کز جسم بکاهیم و بجان افزاییم
ای مدح تو آورده قلم را بسخن		وی ناطقه در وصف کفت بسته دهن		چون هر سخن آوری سخن از تو برد		پس چون سخن آوری کنم پیش تو من؟
با دیده دلم گفت چو از دست تو من		خون گشتم و ساختم در آتش مسکن		تو راه برون شوم بکن ، گفت بچشم		از بهر تو بر منست راهی روشن
گر باد شوم، در آیمت پیرامن		ورکرد شوم، نشینمت بر دامن		سوی تو شدر وگر بود بسته چو چنگ		هر یک رگ من بریسمانی در تن
در عشق تو زآنکه هست بیم کشتن		هر گه که ره گریز جویم ز تو من		باز آوردم غم تو مانند شمع		بندی بر پای و رشته یی در گردن
نرگس که در انتظار گل بود چو من		یک چند نهاده چشم بر طرف چمن		با سرخ گلش بهم چو دیدم گفتم		ای نرگس پرخمار ، چشمت روشن
خصمم که بگفت و گو درآمد با من		ریش چو جوال دیدمش تا دامن		گفتم که در آن ریش جهم عقلم گفت		با سگ بجوال در نشاید رفتن
خصم تو که همچو تیغ جمله ست زبان		سر در سر نیزه کرد مانند سنان		چون تیر بجست دی ز دستت و امروز		زه در گردن همی کشندش چو کمان
نزدیک من از شرم و ز تیمار نهان		باریک کنی همه تن خود چو میان		وز شادی و عیش در کنار دگران		چندان باشی که در نگنجی بجهان
قومی شده نازنده باسرار نهان		قومی شده نازنده باسباب جهان		ماییم درین میان نه زین قوم نه زان		در حسرت هر دو برده عمری بزیان
ای ترک سمن روی من ای جان و جهان		از بهر خدا این چه میانست و دهان؟		آن روز که زاده یی تو در ترکستان		تنگی دهان بد مگر و قحط میان؟
زان پس که فدای عشق تو کردم جان		بر من زچه خشمناکی ای جان و جهان		هرگز تو مرا چه داده یی جز دشنام؟		یا زآن تو من چه برده ام جز فرمان
دلدار مرا اگر فراخست دهان		گل را نه هم از خنده دهانست چنان		چون دستگه نشاط ما آن دهنست		گر دستگهی فراخ باشد چه زیان
چون نیشکرم کرده ز بیداد جهان		در سین تنگ لفظ شیرین پنهان		در خاموشی چو پسته در کنج  دهان		زنگار گرفتست مرا تیغ زبان
در فرقت تو چو بلبلم نوحه گران		چون دید نرگس از پی جان نگران		چون لاله ام از میان جان سوخته دل		چون غنچه ام از درون دل جامه دران
برخیز و مخور غم جهان گذران		بنشین و جهان بشادمانی گذران		در طبع جهان اگر وفایی بودی		نوبت بتو خود نیامدی ازدگران
از باد ببین شکوفه را شبگیران		لرزنده شده چو دست و پای پیران		و آن سای برگ بید بر روی شمر		همچون ماهی بشست ماهی گیران
عمری بودم  بخدمتت بسته میان		در ساخته با غمت بهر سود و زیان		بر من چه جفاهای تو بینند عیان		امروز چه گویتد ترا عالمیان؟
ای رسم تو در ناکس و کس پیوستن		عهدی داری بعهد ها بشکستن		شرمت ناید بقصد جان چو منی		بر خاستن و بادگری تنشتن
آن غنچ دوشیزه نگر آبستن		از مهر شده بیک نظر آبستن		لعلی بهزار خرده زر آبستن		چون پیکانی بصد سپر آبستن
نه بی رخت انتظار دانم کردن		نه جز غمت اختیار دانم کردن		تو هر چه توانی ز جفا باز مگیر		من گر نکشم چه کار دانم کردن؟
ای حکم ترا نهاده سرها گردن		در جنبر طاعتت فلک را گردن		این طرفه که دریای کفت را از تیغ		آبیست بداندیش ترا تا گردن
زلف که گرفت خون من در گردن		انداخت کمند عشق در هر گردن		نشگفت اگر شکست سر تا پایش		روزی صد ره چو می فتد بر گردن
سیر آمدم از غم دمادم خوردن		وز بس غم گونه گونه در هم خوردن		الحق چه  نکوست عادت کم خوردن		اندر همه چیز خاصه در غم خوردن
تا چند ازین غم فراوان خوردن؟		سیلیّ جهان بگردن جان خوردن		نان می نخوری تو از غم نان خوردن		زین بیش غم بیهده نتوان خوردن
ای کار دل از غمت روان پروردن		درد تو بناز در نهان پروردن		شرطست بوعد تو جان پروردن		زیرا که بیاد جان توان پروردن
در روزه چو نیست روی می نوشیدن		گل را بچه کارست چنین خندیدن؟		مشکل کاری بوقت گل اندر پیش		قندیل بجای ساتکینی دیدن
مسکین دلم از درد نهانی دیدن		شد سبز زروی زندگانی دیدن		اینک دل تنگم اربدانی حالش		در وی نکر ارریش توانی دیدن
در عرضگه سپاهت ای شاه ز من		حقّا که بچشم خویش دیدم روشن		از حلقة نعلها زمین زیر زره		وز صفح تیغها هوا در جوشن
ای دل کاری که نیست در خورد مکن		چیزی که همی نبایدت کرد مکن		آزاد چو سرو باش و سر سبزبزی		در بند جوی مباش ورخ زرد مکن
ای مهر بتاب و رحمتی بر من کم		وی صبح زمانه را بدم گلشن کن		وی چرخ برای کوری دید شب		چشمم بچراغ صبحدم روشن کن
ای دل، بخیال یار خرسندی کن		وی دیده، تو با سرشک پیوندی کن		ای عقل، فضولی تو ، خردمندی کن		زحمت ز سرم ببر، خداوندی کن
همواره تو این غارت دلها می کن		هر بد که از آن بترنه با مامی کن		جانبازی عاشقان اگر دیده نیی		بنمای رخ از دور و تماشا می کن
ای یاد تو تسبیح زبان و لب من		اندیشه نمی کنی خود از یارب من		ای دوست مکن ستم ، نه کاری بکند		دود دل و آه سحر و یارب من؟
دانی که چه مدّتست ای دلبر من		تا بی سببی برفته یی از بر من		خود کس نفرستی و نبینی آخر		تا بی توچها می گذرد بر سر من
ای خاک درت مای آرایش من		وی از غم تو کاهش و افزایش من		دل رنجه مکن برای بخشایش من		رنج دل تو نیرزد آسایش من
شد دیده بعشق رهنمون دل من		تا کرد پر از غصه درون دل من		زنهار اگر دلم نماند روزی		از دیده طلب کنید خون دل من
ای شادی آن عهد که بودت غم من		بودی شب و روز مونس و همدم من		در خاطر من نبدکه ناگاه چنین		تو کم ز منی گیری و گیری کم من
ای هیچ نخورده غم بغم خوردن من		ناگشته بپرسشی بپیرامن من		یکبار درین تن بکمارم درگیر		باشد که بسوزد دل تو بر تن من
گر رنجه کنی قدم بپرسیدن من		روشن کنی از جمال خود مسکن من		مانند پسته ام که بتوانی دید		خونین دل من  در استخوان تن من
شمعم که شدست جان من دشمن من		صد تو غم دل گرفته پیرامن من		بر یاد لب تو وقت جان دادن من		جان خنده زنان برون شود از تن من
من بودم دوش و یار سیمین تن من		جمعی ز نشاط و عیش پیرامن من		ایشان همّه صبحدم پراگنده شدند		جز خون جگر که ماند بر دامن من
کی خوش بود ای جان پسندیدهٔ من		حال دل برگشتهٔ شوریدهٔ من؟		تو غایب و آنکه او ترا کشت بقهر		غایب نشود یک نفس از دیدهٔ من
امروز منم زبیم جان نا ایمن		فردا ز عذاب جاودان نا ایمن؟		بیچاره کجا رخت سعادت بنهد		آنکس که بود در دو جهان نا ایمن
خرسند نشد یار بسر بازی من		برخاست غنش بخانه پردازی من		از من به بها ی عشوه جان میخواهد		دل می گوید  بخر بانبازی من
ای وصف تو سرمای گویایی من		مشغولی تو لگام خود رایی من		تا خاک سر کوی تو شد قبل دل		یک خانه شد اندیش هر جایی من
ای یاد غمت مونس تنهایی من		وی خاک درت سرم بینائی من		مگذار که فاش گردد اندر عالم		چون حسن تو حال دل سودایی من
چون خواب نیاییم بدین چشم درون		وز دل نشوی دمی چو اندیشه برون		زین چشم چه آید بجز از قطر آب؟		زین دل چه گشاید بجز از چشم خون؟
جانا ز پی وصال چون گشت کنون		آمیزش ما ز ناخن و گوشت فزون		چون رک همه مغز استخوانم خون باد		گر با تو چو موی نایم از پوست برون
هر شب ز غم تو ای غمت روز افزون		از نال من بناله آید گردون		گر بر لب جیحون گذرم نیست کنون		خود می گذرد بر لب چشمم جیحون
آن دل که نشد ز خطّت ای دوست برون		از دایره وصل نه نیکوست برون		با من رگ چشم دوش در خون باری		همچون رک چنگت آمد از پوست برون
از خار چو آمد گل رنگین بیرون		اندوه کنیم از دل غمگین بیرون		کردند نظاره را عروسان چمن		سرها ز دریچه های چو بین بیرون
شد راز من و تو ای صنم فاش کنون		افتاد میان خلق و او باش کنون		اکنون که شدند آگه ازین دشمن و دوست		باری نفسی بر آرو خوش باش اکنون
فرّاش چمن باد شمالست اکنون		بی باده و گل عمر و بالست اکنون		می خور که با جماع همه اهل خرد		خون رزو مال گل حلالست  اکنون
سبحان الله ز گردش چرخ برین		بی شرکت من غمی نیاید بزمین		ور روی زمین نشاط و شادی گیرد		ما را نبود بنیم جو بهره ازین
دیدی که ز ناز بودم ای ماه زمین		گردان شده چون پیاله زان دست بدین		باز آی و کنون چون خم می بازم بین		خونین دل و سر گرفته و خانه نشین
گر رای تماشا کنی ای دل منشین		بیرون جه از آن کمند زلف برچین		پیرامن چشم  حیات لب او ی		بگشای یکی دو چشم و آن سبزه ببین
آن قامت همچو سرو آزاد به بین		وان زلف پراگند بر باد ببین		بر چهر تو زلف و بر آن زلف گره		سبحان الله چه بر چه افتاد ببین
در دست شه آن ساغر غمکاه ببین		خورشید که جان می کشد از ماه ببین		هندوی برهنه دیده یی در ردیا		اندر کف شاه خنجر شاه ببین
گفتی ز برای می که کمتر خور ازین		آخر بچه عذر بر نداری سر ازین؟		عذرم رخ یارو باد صبحدمست		انصاف بده چه عذر زوشن تر ازین؟
شاهی که فلک بلندی اندوز داز او		رخسار خورشید بر افروزد از او		گر حاتم طی زنده شود در عهدش		زانو زند و کرم بیاموزد ازو
آن شمع که آفت سرست افسر او		فربه شود از اشک تن لاغر او		بر گری من شبی بخندید بطنز		سرّدل من گشت قضای سر او
خون گشت دلم ز زخم بی مرهم او		بر خاک چنانکه می شمردم دم او		تا بازپسین نفس کز وکشت جدا		می گفت مرا که الله الله غم او
هر صبح که خندید زخندیدن او		دیدم دل خود چاک چوپیراهن او		هر شام که بگذشت ، شد از گریمن		همرنگ سرآستین من دامن او
مشکین سر زلف یا رو نازک تن او		کز ناز نگشت باد بیرامن او		یا رب که چه فرخنده و خوب افتادست		بخت کله و طالع پیراهن او
در ساغر می گوهر دیرین او		چون چهر یارست در آیین او		یا عکس لب ویست در دید من		یا خون دل منست در سین او
نه کوه گران پای بدارد با تو		نه باد سبک چخیر یارد با تو		چون میوه بپای خود رود بر سر دار		هر کو چو گیاه سر بر آرد با تو
هرچند که رفت آبرویم با تو		جز دوستی و مهر نجویم با تو		بردی دلم ای ماه و بصد دل سختی		بس مختصر آیدم که گویم با تو
در خلوت وصلت ای چو شکر لب تو		چون می نتوان نهاد لب بر لب تو		من نیز شوم جان خود آرم بر لب		گیرم که نهاده ام لب اندر لب تو
فخرست مرا از آن رخ فرخ تو		صد شه نکنه آنچه کند یک رخ تو		گرمات شود از تو حریفی چه عجب؟		یا بازی خود نگه کند یا رخ تو
با آنکه  بهیچ سان نیم در خور تو		باطل نکنم نام خود از دفتر تو		هر چند سر من نبود از در تو		تا سر دارم همی زنم بر در تو
تا آتش مرگ دود بر کرد از تو		تا باد فنا گرد برآورد از تو		با اب دو دیده جفتم و فرد از تو		من بردم رنج و خاک برخود از تو
بس سرکه بعشق رفت برباد از تو		بس شور که ندر زمانه افتاد از تو		در مدت دوران تو دیدیم ، نبود		یک دل که بدو نرفت بیداد از تو
ای رنج زمانه بهر دشمن تو		از درد مباد گرد بر دامن تو		تا بنده چو شمعست رخ روشن تو		هر چند ز رشته می گدازد تن تو
ای مقصد آمال در و درگه تو		وی آین غیب دل آگه تو		جان تازه شد از رسیدن ناگه تو		بادا همه سال عافیت همره تو
هر سال که تشریف دهی چون گل نو		با باد بود برفتنت بسته گرو		من لابه کنان چو بلبل اندر پی تو		تو خنده زنان گوش در اکنده ورو
جامی که شراب ارغوانیست درو		آبیست که آب زندگانیست درو		زان باده که صد جان نها نیست درو		پیریست که آتش جوانیست درو
آن شانه که از تو هست یک موی درو		چون ارّه کشم زبان زهر سوی درو		وان آینه یی که رری در روی تو کرد		چون قبله شب و روز کنم روی روی درو
شد باد مطّرا گر پیرامن سرو		آورد چنار دست در گردن سرو		ابر آمد و برداشت بصد لابه گری		گردی که نشسته بود بر دامن سرو
ای دل پی آرزو بسیار مرو		دیدی که چه جائیست دگربار مرو		روزی سه چهارت ار رهایی دادند		هان باسر آن حدیث و آن کار مرو
تیغت که اجل همی بپرهیزد ازو		گر ره یابد زمانه بگریزد ازو		از ابر کفت بر سر دشمن بارد		آن قطره که طوفان بلاخیزد ازو
کس نیست که جان بنده برهاند ازو		یا داد من دل شده بستاند ازو		سبحان الله که نیست سرتاپایش		عیبی که دلم عنان بگرداند ازو
داری سرعیش از در سودا درشو		بی زحمت خویشتن بتنها درشو		در می طلبی نیایی اندر کشتی		از جامه برون آی و بدریا درشو
ای دل ره او می روی اوّل خون شو		وآنگاه بیا تات بگویم چون شو		زین مشکل اگر برون شوی می جویی		بیرون مشو از خود وز خود بیرون شو
از بند سخن لبم چو بگشاد گره		از خشم در ابروانش افتاد گره		بادست حدیث من واو آب لطیف		بر آب فتد ز جنبش باد گرده
چون دید که رکد غمز خیره  سته		بر قصد دلم کمان ابرو برزه		از پسته همی کرد اشارت که مزن		وز گوش بادام همی گفت که ده
ای دوست اگر نیی ز حالم آگاه		کز دست تو دارم همه احوال تباه		اینک چشمم گواه اگر رنجه شوی		در روی تو بگذرانم این هر دو گواه
ای راه وصال تو درازی کوتاه		جز بندگی تو هر چه کردیم، گناه		اومید نداند بسر کوی تو راه		و اندیشه نیارد که کند در تو نگاه
یاران منا، چه بودتان از ناگاه		کاندر پی یکدیگر برفتید بگاه؟		ماهی بدو هفته گر برآید هر ماه		دیدم که بیک هفته فرو رفت دوماه
ای قامت تو چو روز در دی کوتاه		زنهار مدار دست از می کوتاه		خورشید رخت بلند از آن برنامد		تا دست زوال باشد از وی کوتاه
بر رهگذرت بس که کنم تر سر راه		بگرفت سرشک چشم من هر سر راه		در آرزوی روی تو این چشم پرآب		دارم چو سقایه روز و شب بر سر راه
هر گه که ز جور تو من دل خسته		در کار تو پاره یی شوم آهسته		آید هوس تو گوش جانم گیرد		و آرد بسر کوی تو گردن بسته
ای بسته بکین من میان آهسته		وی کرده مرا قصد بجان آهسته		جان می خواهی و برنیاید بشتاب		آهسته تر ای جان و جهان آهسته
شایستة هجر خدمتی نا کرده		در نعمت هجران توام پرورده		ادرار  روان اشک در وجه منست		و اجرای غمت همی خورم ده مرده
میآید و چهره از عرق تر کرده		چو کان بکفت و اسب ز جابر کرده		واندر رخم زلفهای گرد آلودش		شهری دل خسته خاک بر سر کرده
بر خیره غرور خویش پیوست مده		بر باد نبوده خرمن هست مده		جون نیست ترا بدست نقدی روشن		باری رخ یارو باده از دست مده
ای قفل زبخل بردهان افگنده		درعهد توکس ندیدخوان افگنده		ازنان سپهی ساز وز سفره علمی		تااین نشود شکسته وآن افگنده
اقبال تو باد دایم افزاینده		صیت تو رونده دولتت آینده		هم پای قدر بر فلک ساینده		هم سای لطف بر جهان پاینده
ای داد تو بر داد و دهش پاینده		بر خاک رخ از فروتنی شاینده		بگشاد در و آب زده خان خویش		هر شب ز پی رونده و آینده
ای بر قدم از رشته ر کو پیچیده		چون شمع زرشته پا فرو پیچیده		شد ساق سمن گون تو از گردش چرخ		همچون دو کی رشته برو پیچیده
آن روی ترا هر که ز ناگه دیده		در تاب رخ تو کرده گمره دیده		تو دید بنده یی اگر کوتاهی		بسیار بود مردم کوته دیده
در کار تو صاحب نظران نظاره		تو غرقه بدریای هوس یکباره		رو چار روز واپسین ساخته دار		ران پیش که گویند که آن بیچاره
ای بر دل من غم ترا دلسوزه		سر گشته ز لعلت فلک پیروزه		یک ساعته حسنت ز خدا می خواهد		هم ماه دو هفته هم گل یک روزه
ماییم بدست دل گرفتار همه		تسبیه گسسته بسته زنّار همه		پوشیده خشتها و شکم پر باده		مانند قرابه پنبه دستار همه
مستش دیدم گرفته راه خانه		خلقی با او ز خویش و از بیگانه		خود را بستم برو زدم مردانه		زان گونه که با شمع کند پروانه
گفتا که چو تنها شوی اندر خانه		آیم ببر  تو تا  کنم افسانه		شد خانه تهی ز خویش و از بیگانه		هان بر سر آن حدیث هستی یا نه؟
آن جام طرب شکار بر دستم نه		وان ساغر چون نگار بر دستم نه		آن می که چو زنجیر پیچد بر خود		دیوانه شدم، بیار بر دستم نه
تا چند می و ساغر و ساقی طلبی؟		با اهل فضول هم وثاقی طلبی؟		نامد گه آن که چشم دل بازکنی		وز باقی عمر عمر باقی طلب کنی؟
ای از تو مرا ذخیره ناکامی بس		پایان غم تو بی 		حاصل زهوس بازی ما دانی چیست؟		آوازه و گفت و گوی
گل گرچه بنکوییست انگشت نمای		سرو ارچه بشاهدیست بستان آرای		اینک رخش، ای گل تو قدم رنجه مکن		وینک قدش، ای سرو تو بالا منمای
ز آمد شدن تو گر چه باشم در وای		تا ظن نبری کز تو بگردانم رای		چندانکه روی و آیی ای شهر آرای		همچون نفست در دل من باشد جای
گز زآنکه ترا  بکشتنم باشد رای		باشم سوی خویش مرگ را راهنمای		در اتش اگر رضای طبعت بینم		چون شمع بسر شوم در آتش نه پای
هان ای دل حیرت زد بی سر و پای		گر هست ترا بخدمت جانان رای		در ظلمت شب چنان روش کن ترا		چون شمع بجز پای نماند بر جای
هان ای دل هرزه گوی ناپابرجای		برخاسته یی بقصد آن شهر آرای		از پای در آیی تو ز برخاستت		بنشین تو شمع تا بمانی بر پای
شد در سر کار این دل کار افزای		صبر و خرد و هر چه مرا بدبر جای		جانی بسر آمدست چون شمع مرا		وان تیز ز دست غم تو بر سر پای
با آنکه تن ضعیف من شمع آسای		از جنبش بادی بنشیند بر جای		چون شمع بجست و جوی آن شمع آرای		دارد همه ساله کفش رویین در پای
در پنجه شدم با قدح مرد گرای		تا کرد چنانم که نجنبم از جای		با ساغر باده در کمر دست که کرد		کورانه بعاقبت در آورد از پای؟
با چشم تو گفتم ایچ دستان منمای		زین بیش صداع زیر دستان منمای		لعل تو بپای مردیش گفت مرا		برخیز تو نیز رنج مستان منمای
رشک آیدم ای دوست که هر نیم شبی		در برگیرد قد ترا بی ادبی		حیفست چنان لبی و الحق چه لبی		آلوده شده ببوس هر جلبی
این ودای زنده رود خون بایستی		سیلابش از این بسی فزون بایستی		وانگه ز برای حق گزاری غمت		آن جمله بچشم من درون بایتی
ای دل بشبی که با غمش بنشستی		از ناله خروشی بجهان دربستی		خامش چو پیاله با دل پر خون باش		تا چند چو چنگ نال سردستی؟
جانا خبرت نیست که دی در مستی		با چنگ چه کرده یی ز چابک دستی		بسیار بکوشیدم و هم ننشستی		تا توب کهن مرا بشکستی
از بس که بلای دل ما می جستی		از خطّ تو در کار تو آمد سستی		ای خط که سیه باد چو روزم رویت		ناگه ز کجا بروی او  بررستی
امشب که نگارم از برای مستی		آمد برم از سر هوای مستی		دستی بر ما فکند هم مستی نیز		خیزم و درافتیم بپای مستی
مشتاق بنیستی ّ من گر هستی		ما بگزینیمم نیستی بر هستی		تو لطف کن و در نطر دشمن و دوست		روزی خوشکم بگو که خوشتر هستی؟
در عشق ز کام دل چه در بایستی		گر سوز دل و خون جگر بایستی		این هر همه هیچ می نخواهد دلدار		زر می باید، دریغ زر بایستی
دردید روزگارنم بایستی		یا با غم من صبر بهم بایستی		یا مای غم چو عمر کم بایستی		یا عمر بانداز غم بایستی
آن آب کزو بود دلم را شادی		د رچشم خودش هیچ محل ننهادی		و آتش که ازوست بر دلم بیدادی		بر منصب دست راست جایش دادی
پیوسته کنی تو از غم من شادی		چندانکه من از بندگیت آزادی		پس تو هم گله کنی و من آزادی		شاگرد که ای بتابد ین استادی؟
گر دوش بتم تال من بشنودی		با سنگ دلی بر دل من بخشودی		وانچ از غم او کشید این سوخته دل		گر خود شب دوشینه بدی بس بودی
از غایت جنگجویی و فتنه گری		گر گل بکفت فتد دهانش بدری		با ساغر و چنگ آنگهت خوش باشد		کین را بزنی و خون آن بازخوری
زلف تو که چون او نبود خیره سری		مشکیست کز وسوخته شد هرجگری		چون گرد میان تو در اید گویی		ماریست که حلقه میشود بر کمری
گر بردارم بی تو سر از بیناری		در پا آیم چو عبهر از بیماری		بیمار پرست چشم بینار توام		بیمار پرستی بتر از بیناری
زلف  تو که دید آن بصورت ماری		گرد شکر تو مور خط بسیاری		در زیر کلاه حلقه شد  تا باری		از وی نرسد بهیچ مور آزاری
بر رغم من ار گرفته بودی یاری		آنگه که زرم نبود گفتم آری		امروز چه عذرست و چه گویم باری؟		زر با من و تو بادگری، خوش کاری !
زلفی که بدوست هر دلی را کاری		در زیر کلاه کرد پنهان ، آری		زان می ترسد که زلف هندو شکلش		برحق لعل او زند یکباری
زلفی که چو روز من سیه می داری		بر پای دلم بی گه و گه می داری		دانی که دل من دل شیران دارد		ز آتش بدو زنجیر نگه می داری
گر باز آیی دلم بمن باز آری		هوشم بدل و روان بتن باز آری		جانی که ز تن برفت اگر رای کنی		ازنیمه رهش بیک سخن بازآری
بر شخص تو چون کرد زیان بیماری		زین پس نرهد از تو بجان بیماری		زین بی رسمی که با تو بیماری کرد		افتاد ز چشم نیکوان بیماری
هر لحظه به دیگر نظرم می نگری		من راست تر و تو کژترم می نگری		گفتی که دورویی، این غلط از من نیست		لکن تو بچشم دیگرم می نگری
ای غنچه که خنده هر دم از سر گیری		دل می دهدت که لب ز هم بر گیری؟		وی نرگس شوخ دیده بی چهر او		چشم آب نگیردت که ساغر گیری؟
چشمت بکر شمه از سر طنازی		دی گفت شبی بوصل من پردازی		گویی که درین چه دیده باشد چشمت		جز آنکه همی کند بمردم بازی؟
ای کرده رخت بماه و اختر بازی		وی عادت من در ره تو سر بازی		در چنبر باد زلفکان تو چنانک		زنگی بچگان کنند چنبر بازی
شادی مطلب دلا برو شاد بزی		تن در غم گردون ده و آباد بزی		از هر چه ز تو برید خواهد فردا		امروز ببر بنقد و آزاد بزی
در بند جهان مباش و آزاد بزی		و ز باده خراب گرد و آباد بزی		تا زنده یی از مرگ نباشی ایمن		یکباره بمیر و تا ابد شاد بزی
زیبد اگر از تنگدلی بگریزی		در خرّمی و عیش فراخ آویزی		هم باده، گرت بجان ستانی میلست		هم جرعه ، اگگر دل دهدت خون ریزی
گرچه نکشم طمع سوی هرچیزی		همت ننهم چو دیگران برچیزی		با حوصل فراخ قانع شده ام		از تنگ دهان تو بکمتری چیزی
هیچ افتدت ای جان که مرا برخیزی		یک ساعتی از راه جفا بر خیزی		با من بمراد دل دمی بنشینی		یک ره ز سر گذشته ها برخیزی؟
ما راست دلی که نیست خالی نفسی		هر گوش او ز سر صاحب هوسی		چون آیینه ییست ور بجویند بسی		جز خویشتن اندرو نبینند کسی
درجنگ ترا بیازمودیم بسی		همچون سپهرخودی فگنده سی		شمشیر توعورتست پنداری،ازآن		هرگز نکنی برهنه درروی کسی
چون نیست شکر لبی که بخشد بوسی		یا ممدوحی که باشدم ناموسی		من نیز برای دفع هر افسوسی		اندر خور وقت می کنم سالوسی
زین گونه که تو بدل ربایی فاشی		عاشق خواهی ز سنگ صد بتراشی		معشوقی تو بعشق کس نیست گرو		خود هم تو سزد که عاشق خود باشی
با دل گفتم تو باری آخر نیکی		از من دوری به یار من نزدیکی		دل گفت که با دهان و زلفش عمریست		تا می سازم بتنگی و تاریکی
تا یافت دلم بزلف تو نزدیکی		چون خطّ تو شد بخردی و باریکی		عشق دهن و زلف تو خوش کرد مردا		اندر دل و دیده تنگی و تاریکی
ای گشته فراخ از دهنت دلتنگی		وی روز مرا با شب تو یک رنگی		چون اب سرین تو چرا لرزانست؟		من کوه ندیده ام بدین بی سنگی
آن دل که بدی سغب هر دلگسلی		زلف تو ببرد آن چنان مستحلی		با آن همه آواز دلداری او		زلف تو هم آزموده بهتر بدلی
ای خام که عادتت  بود سنگدلی		بس خوب و نکویی ، زچه آبی؟ چه گلی؟		نرمی نکنی به بند خود روزی		ترسم که دعایی کنم از تنگ دلی
چون نیست حدیث وصلت از زر خالی		هم نرم کنم ترا بچیزی مالی		زر را بفرستم که خود او چون حلقه		گوشت گیرد پیش من آرد حالی
چون نیست چمن زرنگ و بویی خالی		پروای گل و سمن ندارم حالی		ای ابر تو می گری که تر می گریی		وی مرغ تو می نال که خوش می نالی
بگذشت بمن رشک بتان چگلی		پوشیده رخ از نقاب چشم از چگلی		گفتا که ز عشق من نمردی تو هنوز؟		ای سخت دل سست امید، ازچه گلی؟
چون حاصل کارماست بی فرجامی		تن در دادیم نیک در بدنامی		قصه چکنم؟ بسوختم زین خامی		نه کام دل و نه صبر بر ناکامی
بیهوده نهاده ایم برخود نامی		بی باده گرفته ایم بر کف جامی		بریاد کسی همی گذاریم ایام		کز ما نکند یاد بهر ایامی
تنها ام و کاشکی تنی داشتمی		یا زور بدی که بال بفراشتمی		ای دوست بجای تو اگر من بدهی		تنهات چنین روز بنگذاشتمی
خود را سگ کویت ار نپنداشتمی		جز خاک درت خوابگهی داشتمی		آلوده شود ز ننگم ار نی نامت		بر چهره بخون دیده بنگاشتمی
گر من ز زمانه حاصلی داشتمی		خود را ز تو کی چون خجلی داشتمی؟		چون موی تو هم کرده امی در سر تو		بر هر مویی اگر دلی داشتمی
در جنگ غمت گر نه زبون آمدمی		کی چون سر زلف تو نگون آمدمی؟		گر عارض تو مرا بخود ره دادی		چون خط تو از پوست برون آمدمی
از نور یقین ار بمثل روشنمی		خود را بحیل در آن جهان افگنمی		ور زانکه در آن جهان بجان ایمنی		حقا که سوی مرگ معلق زنمی
یار آمد دوش و کردمش مهمانی		هر چش گفتم نکرد نافرمانی		می خورد و بخفت مست و در دربستم		وانگه با او چه کرده باشم دانی
پیوسته ز بهر شهوت جسمانی		این جان شریف را همی رنجانی		آگاه نیی که آفت جان تواند		آنها که تو در آرزوی ایشانی
بی آنکه بآمدن قدم رنجانی		هر روز مرا بوعده یی بنشانی		صد عذر نکو نیامدن را دانی		یک حیله برای آمدن نتوانی
گه می خوانی مرا و گه می رانی		عاجز کردی مرا ز سرگردانی		چون می نبری مرا چرا می خوانی ؟		کز پای من آمدن نیاید دانی
خواهی که جهان زیروز بر گردانی		تاز و تن خویش بهره ور گردانی		شرمت ناید این همه سرگردانی		تا لقم خاک چرب تر گردانی
ای دوست مرا اگر چه دشمن دانی		حال دل من تو بهتر از من دانی		خود نیست ز تو امید رحمت ورنی		حال شب من چو روز روشن دانی
با کافر اگر جنگ بشمشیر کنی		ور بادیه را بپای سر ریزکنی		حقا که اگر ده یک آن مزد بود		کز کاه مرا شبی شکم سیر کنی
گاهی بخودم چو زلف گستاخ کنی		گاهی سرم از جفا بده شاخ کنی		تا لب ننهم بر لب تو دم نزنم		چون نای اگرم چه کعب سوراخ کنی
هر لحظه زبان خود چو شمشیر کنی		وز مدح سگی را صفت شیر کنی		انبان دروغ را زبر و زیر کنی		تا این شکم گرسنه را سیر کنی
هر دم زدنی بجور آهنگ کنی		تا چون دهن خویش دلم تنگ کنی		تو سنگ زنی بر سر و من شکر کنم		من بوسه زنم بر لب و تو جنگ کنی
یک ذره ز آزار دلم کم نکنی		در حق من انعام جز از غم نکنی		وین نیز هم از لطف تو دارم، ور نی		چتوانم کرد ار این قدرهم نکنی؟
گل رفت بدریور هر انجمنی		تا کرد پر از قراض زر دهنی		وانگه ز قواره های پیراهن او		بر دوخته نام و ننگ را پیرهنی
چون بر تو نباشد اعتماد سخنی		افتد به بدی نام تو در هر دهنی		عالم بگشایی تو بهر دم زدنی		در صدق چو صبح اربدری پیرهنی
هم بر سر آن نیی که ما را بینی		وان حال که دیده یی یکی وا بینی		برخیز و بنظّار احوال من آی		گر دل دهدت که درد دلها بینی
تیری، که چو در خود کشمت دور شوی		ماهی، که شوی غریب هرمه بنوی		اشکی، که چو در چشم من آیی بدوی		عمری، که همان دم که درآیی بروی
بر خاک در تو دوش ای سلسله موی		با بی خوابی کرده بدم روی بروی		تا روز بدست هجر چون قرع فال		می غلتیدم ز پهلو اندر پهلوی
آمد گل و بلبلی ز دنبال اوی		می نالد و سودکی کند ناله اوی؟		چون گل همه سر گذشت بلبل شنود		بر خنده یی آرد غم یک سال اوی
خوش باش که تا نه بس ازینجا بروی		امروز خوشک نشین که فردا بروی		چندین بحدیت رفتن از جا بمرو		کاینجا تو بدان آمده یی تا بروی
هر دم ز برم رخت نوردی بروی		در نامده زود بازگردی بروی		چون غنچه نقاب بسته آیی بر من		وانگه که نقاب باز کردی بروی
شخصی دارم دلی خراب اندر وی		جانی دارم هزار تاب اندر وی		در آرزوی روی تو دارم شب و روز		چشمی و هزار چشمه آب اندر وی
دی گفت مرا حدیث من کمتر گوی		ور می گویی بیا بگوشم در گوی		بنمود مرا حلقة زرّین در گوش		یعنی که حدیث وصل من بازر گوی
با آنکه بکس دست بپیمان ندهی		زنجیر کنی از زور بر دست نهی		بربست بیکبارگی ای سرو سهی		زر دست ترا، چو بی زری دست رهی
دل در سر زلف تونه زان بست رهی		کورا دو هزار بند بر بند نهی		گاهیش بزیر کلهی بنشانی		گاهیش بدست شانه یی با ز دهی
دستی که بر او همی می نا ب نهی		دل میدهدت که خیره در تاب نهی		انصاف بده چه چرب دست استادی		کز آتش ناب مهر بر آب نهی
من پیرو کهن گشته ز جان فرسایی		عشق آمد و داد از توام بر نایی		پیرانه سر ار چه نیست جز رسوایی		الحق خوشم آید این کهن پیرایی
ای سرو که سر بر آسمان می سایی		وز قدّ بلند لاف می پیمایی		هر چند گرفت کار تو بالایی		ترسم که هم از قامت او زیر آیی
مانند گل دو رنگی ای بینایی		بی زر رخ گلگون بکسی ننمایی		پندارم غنچه یی که تا دامن دل		پر زر نکنی بند قبا نگشایی
مشتاق توام ، روی بمن ننمایی		بیمار توان، بپرسشم نگرایی		صد بند بود مرا، یکی نگشایی		آخر بچه کار دوستان بازآیی؟
گل گر چه کند دعوی شهر آرایی		او چون رخ تو کجاست در زیبایی؟		این از پی آسایش بینی باشد		وان از پی روشنایی بینایی
یک روز بکوی عاشقان بر نایی		وز بهر تماشا نظری نگشایی		تا چون سر زلف خویش بینی آنجا		بر هر در خانه، حلقه یی سودایی
کی بر کنم از تو من دل ای بینایی		کز عشق تو گشته ام بدین رسوایی؟		وان روز که در جور و جفا افزایی		گویی که بچشم من نکوتر آیی
گه خصم شوی مرا و گه یار آیی		روزی بهزار گونه در کار آیی		ای دوست نترسی که بدود دل من		در دست کسی چو خود گرفتار ایی؟
در هر عمری دمی که دمساز آیی		آن هم بدوصد کرشمه و نازآیی		وانگه که شوی رنجه نیایی بر من		چندانکه بپرسمت که کی بازآیی؟
گوی انگل قباچه گر بگشایی		بر من ز بهشت هشت در بگشایی		بر تو در شادی و طرب بگشایند		امشب اگر آن بند دگر بگشایی
بزرگا سرورا از روی انعام		ببخشش فرق کن نیک و بد شعر		چو ندهی کاغذ زر شاعرانرا		بده آخر بهای کاغد شعر
بخشید خواجه دوش مرا اسب خاص خویش		و انصاف این بود همه از طبع مکرمش		و ربا ورم نداری آنک برو ببین		اسبیست تنگ بسته و لیکن بر آخورش
ای صد روزگار تودانی که مدّتیست		تا انتظار خلعت خاص تو می کنم		دریاب پیش از آنکه من اطفال طبع را		تعلیم قاف و دال و حروف هجی کنم
تنها هرکز نخورد خواجه		در مدّت عمر خویش نانی		نه آنکه برد بخانه مهمان		لیک او باشد طفیل خوانی
خطی بنوشته بودی بهر من پار		کزان شد کار عیش من مهنّا		کرم فرمای و دیگر بار بنویس		که نیکوتر بود خط مثنّا
ندانم چه افتاد مال ترا		که چون خاطرت در پراکندگیست		به دیناری از وی صلت می کنی		پدیدست کت آخر زندگسیت
اگرچه وعد تو خاطرم را		فراغی داده است از فات مافات		دل اندیشناکم نیست ایمن		ازین معنی که نی التّأخیر آفات
مرد رک باش و بختی خو کن		تا که همبر چو کمان ساز ندت		فراخی مکن و سر تیزی		ورنه چون تیر بیندازندت
چون چناری میان تهیست فلان		که همه آبها زین خوردست		از درون خالی از برون بی بر		وانگه از حرص پای تا سردست
آیا صدری که مغز اهل معنی		ز جام جود تو در بحر شکرست		ز توقیع تو ما را پای تاسر		چو توقیعت غریق حمد و شکرست
به ماه روزه ترا تهنیت از آن کردم		که آن موافق آن طبع و سیرت پاکست		نه از برای عبادت، که آن تو خود نکنی		و لیک از جهت انکه ماه امسا کست
خواجه وقت ستدن سخت پیست		بگه دادن اگر سست رگست		گر به چشمست به صورت لیکن		نجس العین به معنی چو سگست
عمل دادی و پس معزول کردی		مرا بر فور و این نوعی زهزلست		«الم نجعل له عینین» حق گفت		ترا عین عمل خود عین عزلست
ای خداوندان انبار علف		هیچ می دانید کم خر گرسنه ست؟		هان و هان بر خود ببخشاید از آن		شاعری کو راخری نرگرسنه ست
بزرگوارا دانی که نه ز تقصیرست		اگر دعا گو بر درگه تو پیدا نیست		ز روی ظاهر و صورت رهی گر آنجا نیست		رواست؛ زانکه بصورت رهی گرانجا نیست
صدرا چو آرزوی دعا گو به خدمتت		از حد برفت و مدّت هجران دراز گشت		آمد به درگه تو و چون بار تنگ بود		بوسید آستان و دعا گفت و بازگشت
نکنی رای مردمی هرگز		ورکنی طبع تو بنگذارد		تو خری وز تو خرتر آن باشد		که ز خر مردمی طمع دارد
صورت به جهان زشت تر از گور نبودی		وان صورت زشتش به مکان تو نکوشد		هرگز به جهان تلخ تر از مرگ نبودی		شیرین شد از آن گه که به حلق تو فروشد
گفتم اکنون میوه های خوش خوریم		کین دو شاخ نو بهم پیوسته شد		خود ندانستم که ققل و پرّه اند		کین بدان پیوسته شد در بسته شد
به ذات خویش اگر چند مرد نیک بود		و لیک صحبت بد نیک را تباه کند		چنانکه مازوکز وی سپید گردد پوست		چو جفت زاج شود عالمی سیاه گند
مشو ایمن ز کید خصم ضعیف		کز تو اندیش گریغ کند		تار ابریشم ار چه باریکست		وقت باشد که کار تیغ کند
گفته بودی که مرا کسبی نیست		عقل این را ز تو باور نکند		تو علایی و در آنجا که روی		نیست ممکن که علی  جر نکند
از علامتها که در آخر زمان		آن دلالت بر قیامت می کند		هست روشن این که برفرمانها		این خر مقبل علامت می کند
خواجه در تحسین فزاید چون ببیند کز پیش		شاعران در گفتگوی نغز با زاری کنند		منعمی بایست تا مرخواجه را یادآورد		آْن که ممدوحان بجز تحسین دگر کاری کنند
چو عادتست که ابنای دهر در هر قرن		کرم به لاف ز عهد گذشته وا گویند		بدان گروه بباید گریست کز پی ما		حکایت کرم از روزگار ما گویند
چنان سزد که کسی را که رتبتی باشد		غم کسی بخورد کو ضعیف حال بود		ز کوه جاه خود از پایة نصاب افتاد		ز واجبات جهان چون ز کات مال بود
مدحتی گفتمت که چون زیور		در همه مجمعی کنند پدید		خلعتی دادیم که چون عورت		از همه کس ببایدم پوشید
الحق این مطرب اگر چه زند چنگی بد		لیکن این خاصیتش هست که ناخوش گوید		شکل انگشت درازش چو زند چنگ ببین		همچو خرچنگ که بر بوی گیا می پوید
کاه وجو خواستم ز تو من خر		زانکه این هر دو بد مرا در خور		چون ندادی بران مزیدی نیست		جو فدای تو باد وکه بر سر
شب سیاه به تاریکی ار نشینم به		که از چراغ لئیمان به من رسد تابش		جگر بر آتش حرمان کباب او لیتر		که از سقای دو نان کنند سیرابش
محقّق است که چیزی که آن رسد بکمال		بود هر آینه آن چیز را نهیب زوال		اگر بنوبت من ختم شد سخن چه عجب		رسیده است در ایّام من سخن بکمال
دو نشان ماند از مروّت و بس		اندرین روزگار یکسر بخل		این یکی در عمامه ها تشویش		وان دگر موافقت در بخل
زبزرگوارا! من ترک مدح گفتن تو		اگر کنم نه ز تقصیر ، از اضطرار کنم		عطای شعر چو از تو جفا و جور بود		ضرورتست که خاموشی اختیار کنم
گر خواجه ز بهر ما بدی گفت		ما چهره ز غم نمی خراشیم		ما جز که ثنای او نگوئیم		تا هر دو دروغ گفته باشیم
نگشته هیچ مرادی مرا ز تو حاصل		دریغ در سر کار تو رفت هر دو جهان		چنان که سعی من از خدمت تو ضایع شد		خدای سعی تو ضایع کناد در دو جهان
بغربت اندر اگر صد هزار سیم و زرست		هنوز از آن وطن خویش بیت  احزان به		اگر چه نرگسدانها ز سیم و  زر سازند		برای نرگس هم خاک نرگسشان به
ای همه انصاف  عالم تعبیه در حکم تو		جور من از حد گذشت ، انصاف جان من بده		چون همی بخشی همه چیزی گناه من ببخش		چون بدادی هر چه در عالم، امان من بده
من نه مردار خوارم ای خواجه		چه فرستی بنزد من لاشه؟		تو چه مرغی که باز نشناسی		طوطی از زاغ و بلبل از باشه؟
منم آن چشم خورشید گاه نظم سخن		زشرم آتش طبعم غرق شود در خوی		ز دل برون کند آن تلخی که عادت اوست		بیاد لفظ من ار در پیاله ریزی می
دوستی دارم چون ناخن گیر		بس منافق صفت و دشمن روی		هم قطعیت فکن و هم دو زبان		هم بکون در هل و هم آهن روی
فرستادم بخدمت کاردی خوب		که ارزد گوهر او هر چه خواهی		ببین بر دسته تیغش ، گر ندیدی		زبان مار در دندان ماهی
مرا دوستی گفت قانع شو، ایرا		که همواره غمگین بود مرد طامع		قناعت نکو باشد آری و لیکن		هم آخر بچیزی توان بود قانع
داستانه ظالمی چون خوانداز دفتر کسی		مردوزن بنگر که بر جانش چه نفرینها کنند		پس تو امروز آن مکن کو کرددی از ظلمها		ورنه آن نفرین همه بر جان تو فردا کنند
هیچ صحبت مباد با عامت		که چو خود مختصر کند نامت		صحبت عام در بهشت ، آباد		مرگ بهتر ، که مرگ عامی باد
آیا ستوده خصالی که بر سپاه نیاز		همیشه خیل عطای تو هست مستولی		از آن سؤال که در خدمتت اشارت رفت		جواب باز ده ارفملیت ورقولی
نیست معلونه مگر این شجره		که بجز غصه ندارد ثمره		قربت این شجره هست مرا		همچو بر آدم قرب شجره
هرچه آن از مراسم سخن است		روزگارش گذاشتست بمن		زان چه حاصل ، چو روزگار دمی		نگذارد همی مرا بسخن
آنچنان گشته یی نهان پس ریش		کز  تو جز چشم هیچ چشم ندید		بجز از ریش مرد ریک تو کس		سپر گاو راز پشم ندید
زخط عارض ترکان لشکر		مرا این فایده تا جاودان بس		که خط از عارض ترکان لشکر		زشرمش برنیارد سر ازین س
ای ز وصف مکارمت قاصر		هر فصیحی و مدحت آرایی		توییآنکس که در دیاکرم		چشم عقلت ندید همتایی
آگاه ز حال من سر گشته نیی		کز عشق چو من زیرو زبر گشته نیی		آن روی چو روز را مگردان از من		شکران آنکه روز برگشته نیی
زلف تو چو بروی تو افتد گویی		در شب بچراغ می کنم دلجویی		نی نی که سر زلف تو جای دل ماست		کردی تو بجای دل ما نیکویی
ای بی خبر از عاشق شیدا که تویی		وی عشوه فروش سر و بالا که تویی		آنجا که تویی، درد و غم اینجا، که نیم		و آنجا که نیم، جان و دل آنجا که تویی
ای ترک چرا چهره برافروخته یی		خود از همه چیز کینه اندوخته یی		این تنگ فرو گرفتنت بر مردم		مانا که ز چشم خویش آموخته یی
ای مشک تو باری زکجا آمده یی؟		بر بوی دو زلف یار ما آمده یی		از مادر اگر نه بخطا آمده یی		از ترکستان سیه چرا آمده یی؟
به چشمان سیاه و روی شاداب و صفای دل		گل باغ شب و دریا و مهتاب است پنداری		درین تاریک شب، با این خمار و خسته جانی‌ها		خوشید نقش او در چشم من، خواب است پنداری
همه گویند که تو عاشق اویی		گر چه دانم همه کس عاشق اویند		لیک می‌ترسم، یارب		نکند راست بگویند؟
هر که آمد بار خود را بست و رفت		ما همان بدبخت و خوار و بی نصیب		ز آن چه حاصل، جز دروغ و جز دروغ؟		زین چه حاصل، جز فریب و جز فریب؟
گر زری و گر سیم زراندودی، باش		گر بحری و گر نهری و گر رودی باش		در این قفس شوم، چه طاووس چه بوم		چون ره ابدی ست،‌هر کجا بودی، باش
نه زورقی و نه سیلی، نه سایهٔ ابری		تهی ست آینه مرداب انزوای مرا		خوش آنکه سر رسدم روز و سردمهر سپهر		شبی دو گرم به شیون کند سرای مرا
خشکید و کویر لوت شد دریامان		امروز بد و بدتر از آن فردامان		زین تیره دل دیو سفت مشتی شمر		چون آخرت یزید شد دنیامان
بخندد بُت، چو قربانی پسین آب		به شوق ِ رأفت قصاب نوشد		دریغا! بیشهٔ گرگان همیشه		ز خون ِ دشت ِ میشان آب نوشد!
من گفت نیارم که تو ماهی صنما		روشن بتو گشت ماه و ماهی صنما		من شاه جهان مرا تو شاهی صنما		فرمانت روا بهر چه خواهی صنما
از مشک نگر که لاله بنگاه گرفت		زو طبع غمی دراز و کوتاه گرفت		بر ماه بشست زلفکان راه گرفت		گیرند بشست ماهی او ماه گرفت
شنگرف چکانیده ترا بر شکرست		مشکین زلفت شکسته گرد قمرست		حورات مگر مادر و غلمان پدرست		کاین صورت تو ز آدمی خوبترست
بشکفته گلیست بر رخ فرخ دوست		نی نی گل نیست آن رخ فرخ اوست		همچون گل سرخ پوست آن برگ نکوست		هرگز دیدی که سرخ گل دارد پوست
ابروت به زه کرده کمان آمد راست		مژگانت چو تیر بر کمان آمد راست		ما را ز تو دلبری گمان آمد راست		ای دوست ترا پیشه همان آمد راست
چون میگذرد کار چه آسان و چه سخت		وین یکدم عاریت چه ادبار و چه بخت		چون جای دگر نهاد میباید رخت		نزدیک خردمند چه تابوت و چه تخت
آفاق بپای آه ما فرسنگیست		وز آتش ما سپهر دود آهنگیست		در پای امید ماست هر جا خاریست		بر شیش عمر ماست هرجا سنگیست
گفتم صنما دلم ترا جویانست		گفتا که لبم درد ترا درمانست		گفتم که همیشه از منت هجرانست		گفتا که پری ز آدمی پنهانست
گل بر رخ تست و چشم من غرقه بآب		من تافته و زلف تو پیچیده بتاب		زلف تو بر آتش است و من گشته کباب		بیخواب من و نرگس تو مای خواب
کی عیب سر زلف بت از کاستن است		چه جای بغم نشستن و خاستن است		روز طرب و نشاط و می خواستن است		کاراستن سرو ز پیراستن است
آن رلف که او ببوی مرز نگوشست		گه بر جبهست و گه بزیر گوشست		زین باز عجبتر آن لب خاموشست		زو شهر و جهان ببانگ نوشانوشست
معشوق خانگی بکاری ناید		کو دل ببرد رخ بکسی ننماید		معشوقه خراباتی و مطرب باید		تا نیم شبان آید و کوبان آید
جام از لب تو گون مرجان گیرد		وز جعد تو باد بوی ریحان گیرد		نقاش چو نقش تو نیاراید به		دیدار تو باز دل گروگان گیرد
زلف تو کمندیست همه حلقه و بند		خالی نبود ز حلقه و بند کمند		آن چاه بر آن سیم ز نخدانت که کند		ور خود کندی مرا بدو در که فکند
تا نسرائی سخن دهانت نبود		تا نگشائی کمر میانت نبود		تا از کمر و سخن نشانت نبود		سوگند خوردم که این و آنت نبود
آن لب نمزم گرچه مرا آن سازد		زیرا که شکر چون بمزی بگدازد		چشمم ز غمانش زرگری آغازد		تا بگدازد عقیق و بر زر یازد
گفتم چشمم ز بس کزو خون آید		از لاله برنگ و سرخی افزون آید		گفت آنهمه خون نبد که بیرون آمد ؟		کز رنگ رخم اشک تو گلگون آید
از بوسه تو مرده با روان تانی کرد		وز چهره دل پیر جوان تانی کرد		رخ گاه گل و گه ارغوان تانی کرد		وز غمزه فریب جاودان تانی کرد
ای ماه سخنگوی من ای حور نژاد		از حسن بزرگ ، کودک خرد نزاد		در سحر بدلبری شدستی استاد		این ساحری از که داری ای دلبر یاد
حوارت نخوانم که ترا عار بود		حوار بر تو نگار دیوار بود		آنرا که چنین لطیف دیدار بود		حقا که بر او عشق سزاوار بود
از مشک حصار گل خود روی که دید		بر گل خطی ز مشک خوشبوی که دید		گل روی بتی با دل چون روی که دید		بر پشت زمین نیز چنین روی که دید
بت گونه از آن بت حصاری گیرد		شب گونه از آن زلف بخاری گیرد		آن دل که بسش عزیز میداشتمی		کی دانستم ز من بخواری گیرد
چون نار رخی از نور پر مایه که دید		گسترده بروز بر ز شب سایه که دید		بر توبه از گناه پیرایه که دید		ایمان و نفاق هر دو همسایه که دید
رخسار ترا لاله و گل بار که داد		وان سنبل نو رسته بگلنار که داد		و انروز بدست آن شب تار که داد		وان یار سزا را بسزاوار که داد
چون باد بر آن زلف عیبری گیرد		آفاق دم عود قمیری گیرد		گل با رخ او برنگ سیری گیرد		بد دل بامید او دلیری گیرد
تا در دو جهان قضای معبود بود		تا خلق جهان و چرخ موجود بود		گر ملک بود بدست محمود بود		ور سعد بود بدست مسعود بود
شاه حبش است زلفت ای بدر منیر		از عنبر تاج دارد از لاله سریر		تو شسته همی کنی گل سرخ بقیر		من شسته همی کنم بخوناب زریر
ای سرو روان و بار آن سرو قمر		سروت قد و سیمین برو چهره چو قمر		ماهی تو اگر بخنددی ماه از ابر		سروی تو اگر ببنددی سرو کمر
سیمین بر تو سنگ بپوشد بسمور		زلفت بشبه همی کند نقش بلور		ای با لب طوطیان و با کشی گور		حسن تو همی مرده بر آرد از گور
آمد بر من که ؟ یار  کی ؟ وقت سحر		ترسنده از که ؟ ز خصم خصمش که ؟ پدر		دادمش دو بوسه ، بر کجا ؟ بر لب بر		لب بد ؟ نه  چه بد ؟ عقیق  چون بد ؟ چو شکر
ای شب نکنی اینهمه پرخاش که دوش		راز دل من مکن چنان فاش که دوش		دیدی چه دراز بود دوشینه شبم		هان ای شب وصل آنچنان باش که دوش
چون بگشائی بخنده آن چشم نوش		شکر بفغان آید و پروین بخروش		وز چشم بدش در آن دو زلفین بپوش		کو غارت کرد کلب مشک فروش
خورشید خراسان و خدیو زابل		از نخشب و کش بهار گردد کابل		غل بر یبغو نهاد و پل بر جیحون		جیحون به پل دارد و یبغوی به غل
هم غالیه زلفینی و هم سیم اندام		هم روی نکو داری و هم نیکونام		دو لب چو مدام داری و زلف چو دام		من مانده بدام دایم از بهر مدام
سه چیز ببرد از سه چیز تو وصال		از رخ گل و از لب مل و از روی جمال		سه چیز ببرد از سه چیزم همه سال		از دل غم و از رخ نم و از دیده خیال
گفتم صنما پیش تو ؟ گفت  ستم		گفتم نگری بغمگنان ؟ گفتا  کم		گفتم که بزر بوسه دهی ؟ گفت  دهم		گفتم بجز از بوسه دهی ؟ گفت  نعم
خوش خو دارم بکار ، بدخو چکنم		چون هست هنر نگه به آهو چکنم		چون کار گشاده گشت نیرو چکنم		با زشت مرا خوشست نیکو چکنم
بفروختمت سزد بجان باز خرم		ازران بفروختم گران باز خرم		یاری خواهم ز دوستان ای دلبر		تابو که ترا ز دشمنان باز خرم
ای دل ز وصال تو نشانی دارم		وی جان ز فراق تو امانی دارم		بیچاره تنم همه جهان داشت بتو		و اکنون بهز ار حیله جانی دارم
شبها چو ز روز وصل او یاد کنم		تا روز هزار گونه فریاد کنم		ترسم که شب اجل امانم ندهد		تا باز بروز وصل دل شاد کنم
بر آتش هجر عمری ار بنشینم		خاک در تو همی بدل بگزینم		از باد همه نسیم زلفت بویم		در آب همه خیال رویت بینم
ای دل چو بغمهای جهان درمانم		از دیده سرشکهای رنگین رانم		خود را چه دهم عشوه یقین میدانم		کاندر سر دل بآخر جانم
راز تو ز بیم خصم پنهان دارم		ور نه غم و محنت تو چندان دارم		گویی که ز دل دوست نداریم همه		آری ز دلت ندارم از جان دارم
گفتم که چرا چو ابر خونبارانم		گفت از پی آنکه چون گل خندانم		گفتم که چرا بی تو چنین پژمانم		گفت از پی آنکه تو تنی من جانم
گفتم که چه نامی ای پسر ؟ گفتا  غم		گفتم نگری بعاشقان ؟ گفتا  کم		گفتم بچه بسته ای مرا ؟ گفت  بدم		گفتم چه بود پیش تو ؟ گفت  ستم
من صورت تو بدیده اندر دارم		کز دیده همی برخ برش بنگارم		چندان صنما ز دیدگان خون بارم		تا صورت تو ز دیده بیرون آرم
باید که تو اینقدر بدانی بیقین		کان کو چو تویی برآرد از خاک زمین		ناخواسته داد آنچه بایست همه		ناگفته دهد هر آنچه آید پس از این
دیدار بدل فروخت نفروخت گران		بوسه با جان فرو شد و هست ارزان		آری چو چنان ماه بود بازرگان		دیدار بدل فروشد و بوسه بجان
سیب و گل و سیم دارد آن دلبر من		سیبش ز نخ و گل دو رخ و سیمش تن		بنگر برخ و دو زلف آن سیم ذقن		تا لاله بخروار بری ، مشک بمن
در عشق تو پای کس ندارد جز من		در شوره کسی تخم نکارد جز من		با دشمن و با دوست بدت می گویم		تا هیچکست دوست ندارد جز من
بگرفت سر زلف تو رنگ از دل تو		نزدود وفا و مهر رنگ از دل تو		تا کی نشود کبر پلنگ از دل تو		موم از دل من برند و سنگ از دل تو
آمد به سمرقند شه از رغم عدو		اینک ملک مشرق بدخواهش کو		گریبغو و جیحونش نظر دید افزون		پل بر جیحون نهاد و غل بر یبغو
ای تیره شده آب بجوی تو ز تو		وز خوی تو بر نخورد روی تو ز تو		عشاق زمانه را فراغت داده است		روی تو ز دیگران و خوی تو ز تو
وز دست همی در گذرد کارم ازو		آن دل که بدست بت گرفتارم ازو		بیزار شدست از من و من زارم ازو		دل نه ، اما هزار درد دل دارم ازو
با روز رخ تو گرچه ای دوست چو ماه		از روز و شب جهان نبودم آگاه		بنمود چو چشم بد فروبست آن ماه		شبهای فراق تو مرا روز سیاه
آیا که مرا تو دستگیری یا نه		فریاد رسی باین اسیری یا نه		گفتی که ترا ببندگی بپذیرم		خدمت کردم اگر بپذیری یا نه
چون مهره بروی تخته نردیم همه		گاهی جمعیم و گاه فردیم همه		سرگشت چرخ لاجوردیم همه		تا درنگرید درنوردیم همه
گفتم چشمم کرد بزلف تو نگاه		چون گشت دلم برنگ زلف تو سیاه		گفت او نبرد مگر به بیراهی راه		زیرا که نگیرد آن لب او را بگناه
از چهره و حسنشان همی تابد ماه		بر ماه شکسته زلفشان گیرد راه		با چهر اینچنین بتان دلخواه		من چون دارم خویشتن از عشق نگاه
منگر تو بدو تا نشود دلت از راه		ور سیر شدی ز دل برو کن تو نگاه		ور درد نخواهی تو برو عشق مخواه		عشق ار خواهی مکن دل از درد تباه
ای ماه بروی لاله رنگ آمده ای		از سینه و دل حریر و سنگ آمده ای		گر تو بدهان و چشم تنگ آمده ای		دلتنگ چرایی ؟ نه بجنگ آمده ای
ای روی تو چشم حسن را بینایی		یغماست مرا قبله گر از یغمائی		خندان گل سرخی و بت گویائی		زینست که از بتان تو بی همتائی
رخ پاکتر از ضمیر صادق داری		زلفین سیه چون دل فاسق داری		بر خویشتنم بدین دو عاشق داری		مؤمن سخن و وفا منافق داری
گر زلف تو سال و ماه لرزان بودی		عنبر ببها همیشه ارزان بودی		ور نه رخ تو بزلف پنهان بودی		روز و شب ازو بنور یکسان بودی
خوبی ز رخ تو بر گرفته است پری		رفتن ز تو آموخت مگر کبک دری		جان شده را بمردگان باز بری		گوئی که دم پیمبر بی پدری
ای کاش من آن دو زلف عنبر برمی		تا بر رخ او زمان زمان بگذرمی		ای کاش من آن دو لعل چون شکرمی		تا از دهن نوش تو می بر خورمی
شمشاد قد و نوش لب و عاج بری		سنگین دل و سیمین ذقن و زر کمری		هم سرو روان و هم بت کاشغری		مر حورا را تو سخت نیکو پسری
بر لاله ز مشگ زلف را گاه زدی		وز شب دو هزار حلقه بر ماه زدی		بر غالیه ای ماه رهی راه زدی		وین راه بدان دو زلف کوتاه زدی
چون بر پائی بسرو سیمین مانی		چون بنشینی بماه و پروین مانی		آزاده بتا بدیده و دین مانی		وز شیرینی بجان شیرین مانی
بر شست دو زلف حلقه بست آوردی		تا چون ماهی دلم بشست آوردی		اینوقت می از کجا بدست آوردی		بی باده همش ز غمزه مست آوردی
بر زلف مگر تهمت ناحق داری		زیرا که بر آتشش معلق داری		گر ماه بغالیه مطوق داری		چون رنگ لبان می مروق داری
اندر شکن زلف مرا بشکستی		وندر بندش دل مرا دربستی		گوئی که رسول نزد من چفرستی		دل باز فرست کز رسولم رستی
بر چهر خوبت آفرین کرده کسی		کس با تو شود ازین جهان دسترسی		گر میزنم از آتش عشقت نفسی		تا سوخته در جهان نمانند بسی
فریاد کنم زان سر زلف تو بسی		کو کرد جهان بر دل من چون قفسی				
ای رخ نه رخی ، که لال سیرابی		ای لب نه لبی ، بنوش در عنابی		ای غمزه بجادوئی مگر قصابی		تو غمزه نه ای که نرگس پر خوابی
گر زلف ترا رخ تو منزل نشدی		تاریکی شب ز خلق زایل نشدی		گر بر حکما وصف تو مشکل نشدی		فرزانه ز دیدار تو بیدل نشدی
از حور بتی چون تو نزاید پسری		چون سنگ دلی داری و گون سیم بری ؟		آمد دو لب ترا ز شکر نفری		کز هر سخنی همی فشاند شکری
از دولت عشق است بمن بر دو موکل		هر دو متقاضی بدو معنی نه بهمتا		این وصف دلارام تقاضا کند از من		وان باز کند مدح جهاندار تقاضا
گر به پیغاله از کدو فکنی		هست پنداری آتش اندر آب		روسبی را محتسب داند زدن		شاد باش ای روسبی زن محتسب
غزل رودکی وار نیکو بود		غزلهای من رودکی وار نیست		اگر چه بکوشم بباریک وهم		بدین پرده اند مرا بار نیست
درد مرا بگیتی دارو پدید نیست		دردی که از فراق بود درد بی دواست		گنجی است عاشقانرا صبر ار نگه کنی		کو روی زرد سرخ کند پشت گوژ راست
رکاب عالی بگذشت و لشکر از پس او		چنان کجا برود فوج فوج موج بحار		فزو نشان همه کم کرد و رویشان همه پشت		نشاطشان همه غم کرد و فخرشان همه عار
ز بیقراری زلفش بمانده ای بعجب		نه او بطبع چنانست ازو شگفت مدار		چه از طپیدن دلها که اندر و بسته ست		چنان شدست که نتواند او گرفت قرار
تو جهانی دیگری جوهر درنگ آتش فعال		آب نفع و باد صولت ، هم تو هفتی هم چهار		ماه طلعت مهر دولت زهره زینت تیز فهم		مشتری اخلاق و بهرام آفت و کیوان دمار
گشاده دارد بر زایرش دوازده چیز		بدان صفت که نماند بجز بیک دیگر		دلش چو دستش و عشرت چو طبع و رای چو روی		عمل چو قول و زبان چون هنر و بدره چو زر
بکوه ساوه (ساده) ز تو مرگ بر نخواهد گشت		همی دراید در روی تو از آن آژنگ		اگر نخواهی بر دشت ساوه شو بنشین		وگر بخواهی درشو بقلع بشلنگ
تو آن شاهی که اندر شرق و در غرب		جهود و گبر و ترسا و مسلمان		همی گویند در تسبیح و تهلیل		که یا رب عاقبت محمود گردان
پاسخی ده تا نشان یابم ز ناپیدا دهان		در جهان هرگز که دید از چیز ناپیدا نشان		مردمان پیدا دهان دارند و ناپیدا سخن		تو چرا پیدا سخن داری و ناپیدا دهان
چون سیم سفچه شاخ درختان جویبار		چون زرّ خفچه برگ درختان بوستان		گر بوستان بباد خزان زرد شد رواست		اندی که سرخ ماند روی خدایگان
دریا گر آن بود که بدو در گهر بود		دریاست مدح گوی خداوند را دهان		در زیر امر اوست جهان و جهان خود اوست		یا رب خدایگان جهانست یا جهان
همی بوستان سازی از دشت او		چمنهاش پر لاله و چاوله		که شادی کنان اندر آن بوستان		تو شادی کنی گر کنندت یله
گویم ز دل خویش دهانت کنم ای دوست		گوید نتوان کرد ز یک نقطه دهانی		گویم ز تن خویش میانت کنم ای ماه		گوید نتوان ساخت ز یک موی میانی
جزوی و کلی از دو برون نیست آنچ هست		جز وی همه تو بخشی و کلی همه خدای		من از خدای و از تو همی خواهم این دو چیز		تا او ترا بقا دهد و تو مرا قبای
چون دو رخ او گر قمرستی بفلک بر		خرشید یکی ذرّه ز نور قمرستی		چون دو لب او گر شکرستی بجهان در		صد بدر زر قیمت یک من شکرستی
بجوشید لشکر چو مور و ملخ		کشیدند از کوه تا کوه نخ		زمینی همه روی او دیولاخ		بدیدن درشت و به پهنا فراخ
همه نام کینشان بپرخاش مرد		دل جنگجوی و بسیج نبرد		همی توختند و همی تاختند		همی سوختند و همی ساختند
به فرزند باقیست کام پدر		به فرزند زنده ست نام پدر		نه من کمتر از اندر وسم بمهر		نه هارو و نه نیز عذرا بچهر
یکی پادشا بود در نیمروز		که از داد دیدی بزرگی و روز		بگنج اندرش ساخته خواسته		بجنگ اندرش لشکر آراسته
بدل گفت اگر جنگجوئی کنم		بپیکار او سرخ رویی کنم		بگریند مر دوده و میهنم		که بی سر ببینند خسته تنم
چو راهی بباید سپردن بگام		بود راندن تعبیه بی نظام		نقیبان ز دیدن بمانند کند		گر ایشان همیشه نباشند غند
پدر گفت هر مس چرائی دژم		نه همچون منی دلت مانده بغم		که این آلت من که شد ساخته		نگردد همی هیچ پرداخته
بآیین یکی شهر شامس بنام		یکی شهریار اندرو شادکام		فلقراط نام از در مهتری		هم از تخم آقوس بن مشتری
مرا در دل این بود رای و گمان		که کار من و تو بود همچنان		کجا پیش از این کار افروتشال		که بود الفتیشش هماره همال
بفرمود تا آسنستان پگاه		بیامد بنزدیک رخشنده ماه		بدو داد فرخنده دخترش را		بگوهر بیاراست اخترش را
پدر داده بودش گه کودکی		به آذار طوس آن حکیم نکی		بمرگ خداوندش آذار طوس		تبه کرد مر خویشتن بر فسوس
ز جوی خورا به چه کمتر بگوی		که بسیار گردد بیکبار اوی		بیابان از آن آب دریا شود		که ابر از بخارش ببالا شود
خواستم با نیاز و داشادش		پدر اینجا بمن فرستادش		حرکاتش همه ره هنرست		برم از جان من عزیزترست
نه تن بودند از آل سامان مشهور		هر یک به امارت خراسان مأمور		اسماعیلی و احمدی و نصری		دو نوح و دو عبدالملک و دو منصور
نمرود به گاه پور آذر		می گفت خدای خلق ماییم		جبار به نیم پشه او را		خوش داد سزا که ما گواییم
بر جهان دیدم که از مشرق برآوردند سر		جمله در تسبیح و در تهلیل حیّ لایموت		چون حمل،چون ثور،چون جوزا و سرطان و اسد		سنبله،میزان وعقرب،قوس وجدی دلو وحوت
گر امین را به ولی عهد ملک		در سرا پرده عز پروردند		مُلک،مأمون برد از راه سزا		گرچه نامی بر امین  افکندند
به خواب دوش چنان دیدمی که صدر جهان		بخواند پیشم و تشریف داد و زر بخشید		شدم به نزد معبر بگفتم این معنی		جواب داد که این جز به خواب نتوان دید
ای ترا گشته کرم ذاتی و احسان لازم		بی مقولات تو منطق ندهد داد کلام		جنس آن فصل که می رفت به هر نوع که هست		اگر از خاصه بود آن عرضی باشد عام
خداوندا درین مدت که من در خدمتت بودم		نکردم هیچ تقصیری به خدمت تا توانستم		چه مایه رنجها بردم که تا حالم بدانی تو		کنون زینست رنج من که می گویی ندانستم؟
اِعرِفِ الفرقَ بَینَ دالٍ و ذالٍ		وَ هیَ اصلٌ بِالفارسیَةِ مُعظَم		کُلُّ ما قبلَهُ سُکُونٌ بِلاواً		یٍ فَدالٌ وَ ما بِسواهُ بمُعجَم
شنید بنده که فرمانده جهان می گفت		که غم مخور تو که تیمار کارتو ببرم		ز خوردنیها من خود همین غمی دارم		چو زین برآمدم آخر ازین سپس چه خورم
ندانستم که هرگز تا بدین جای		به هر کاری مطوق مردکی تو		غلط بودم به کار تو درون در		خبر داری که احمق مردکی تو
چه خری لا اله الا الله		زن غری لا اله الا الله		بر زبانت شهادتی نرود		کافری لا اله الا الله
شطرنج مروت و کرم بردی		از جمله خسروان به بِه بازی		هم دست تو به بود اگر حالی		اسبی ز برای من بیندازی
بی آنک به کس رسید زوری از ما		یا گشت پریشان دل موری از ما		ناگاه برآورد بدین رسوایی		شوریده سر زلف تو شوری از ما
چندان زغم انگیخته ام آتش و آب		وز دیده و دل ریخته ام آتش و آب		از آرزوی لبش چو رخساره او		در یکدگر آمیخته ام آتش و آب
روزی که به دست برنهم جام شراب		وز غایت خرمی شوم مست و خراب		صد معجزه پیدا کنم اندر هر باب		زین طبع چو آتش و سخنهای چو آب
نتوان ز جفای چرخ گردنده گریخت		دست ستمش به عقل بر نتوان بیخت		آن طاس نگون به گردن آویخته باد		چون سطل که آب روی مردم همه ریخت
شاها،می عمرت فلک از جام بریخت		گلبرگ حیاتت نه به هنگام بریخت		خونی که بریخت تیغت از حلق عدو		از دیده دوستانت ایام بریخت
باد آمد و گل بر سر میخواران ریخت		یار آمد و می در قدح یاران ریخت		زلفش به تلطف آب عطاران برد		چشمش به کرشمه خون میخواران ریخت
خصمت چو شکوفه مدتی رنگ آمیخت		تا همچو شکوفه چرخش از دار آویخت		می زد چو شکوفه دست در هر شاخی		آخر چو شکوفه ناگه از بار بریخت
ای باده،کدام دایگان پروردت		جانت به سزا بود،که خدمت کردت؟		ای آب حیات،بنده آن خضرم		کز ظلمت آن گور برون آوردت
رازی که به گل نسیم سنبل گفته ست		پیداست ندانم که به بلبل گفته ست		از غنچه بسته لب نیاید این کار		گل بود دهن دریده هم گل گفته ست
چشمی دارم همیشه بر صورت دوست		با دیده مرا خوش است چون دوست دروست		از دیده و دوست فرق کردن نه نکوست		یا اوست به جای دیده یا دیده خود اوست
دل خیمه غم بر آتش تاب زده ست		خونابه ز دیدگان ره خواب زده ست		این تعبیه بین که دل برون آورده ست		وین رنگ نگر که دیده بر آب  زده ست
بس دل که ز تو خون شده در برمانده ست		بس دست که از هجر تو در سر مانده ست		وی بس سخنان نغز چون گوهر و زر		کز گوش تو همچو حلقه بر در مانده ست
عناب لبت رنگ زخم بر بوده ست		عنابی چشم من از آن نغنوده ست		عناب که فضله های خون بنشاند		عناب لبت خون دلم بفزوده ست
شاها،ز تو کار ملک ودین بانسق است		دریا ز خجالت کفت در عرق است		در عهد تو رافضی و سنی با هم		کردند موافقت که بوبکر حق است
می را که همیشه با خرد دندان است		هم اوست که مونس خردمندان است		می در خُم اگر چه سر گرفته است رواست		در شیشه نگر که خرم و خندان است
دی بر ورقی که آن ز اشعار من است		جانی دیدم که آن نه گفتار من است		دل گفت قلم تراش بر گیرو بکن !		گفتم آری کندن جان کار من است!
هر چند که میل تو سوی بیدادی ست		یک ذره غمت به از جهان شادی ست		از ما گله می کنی و لیکن ما را		از بندگی تو صد هزار آزادی ست
گر یار بداندی کِم اندر دل چیست		یا گفت بیارمی که دلدارم کیست		بودی که به درد دل نبایستی مرد		بودی که به کام دل بشایستی زیست
در پرده خوشدلی کسی را راهی ست		کو را سرکار با چو تو دلخواهی ست		آن سبزه تر دمیده در سایه گل		انصافغ بده که خوش تماشا گاهی ست
بر خال تو جز حال تبه نتوان داشت		وین خیره کسی را به گنه نتوان داشت(؟)		زنجیر سر زلف تو هر دل که بدید		در سینه به زنجیر نگه نتوان داشت
شاها چو فلک عُلسو رای تو نداشت		پایاب ستیزه جفای تو نداشت		با پای تو گرچه شد بسی دست آویز		هم دست بداشت زانک پای تو نداشت
ایزد عَلَم فتح برای تو فراشت		دولت همه صورت مراد تو نگاشت		با دولت،خشم وجنگ در نتوان بست		با ایزد،تیغ و نیزه بر نتوان داشت
بر کرده چو مه سر از گریبان می رفت		در دامن خورشید خرامان می رفت		گه گه به سخن درآمده لعل لبش		گویی عرق از چشمه حیوان می رفت
دی شاه بتان با رخ رنگین می رفت		بی اسب و پیاده نغز و شیرین می رفت		شکر ز لبش به پیل بالا می ریخت		وز مستی و بیخودی چو فرزین می رفت
دوش این خردم نصیحتی پنهان گفت		در گوش دلم گفت و دلم با جان گفت		با کس غم دل مگوی زیرا که نماند		یک دوست که با او غم دل بتوان گفت
ای خیل ستارگان سپاه و حشمت		دوران فلک زبون تیغ و قلمت!		عالم همه چیست پیش تو؟ مشتی خاک		وان نیز همه فدای خاک قدمت!
از رایت تو نور ظفر می تابد		کس نسیت که از رای تو سر می تابد		عفو تو چو رحمت خدای ست که خلق		هر جرم که می کنند بر می تابد
آن خط که به گرد آن دهن می گردد		گویی که بنفشه بر سمن می گردد		پیراهن عشق او چو پوشید کسی		از صبر برهنه همچو من می گردد
خسرو چو به خرمی قدح بر دارد		وز ابر بیان در معانی بارد		از رحمت او چه کم شود گر گه گاه		این گمشده را به لطف خود یادآرد؟!
چشم تو که ابروی کمانکش دارد		در هر مژه ای هزار ترکش دارد		زنهار برات ما مفرمای برو		با عارضت افکن که خطی خوش دارد
گر یک نفست ز زندگانی گذرد		مگذار که جز به شادمانی گذرد		زنهار که سرمایه ملکت ز جهان		عمری است چنان کش گذرانی گذرد
با عشق تو در جهان غم نان که خورد؟		با درد تو اندیشه درمان که خورد؟		شاید پسرا که نانوایی نکنی		چانها که برآمد از غمت نان که خورد؟
بلبل چو ز عشق گل فغان در گیرد		از شعله آه من جهان درگیرد		گل را به کف آورم به صد حیله و فن		پندارم  با توام همان درگیرد
از عشق تو در تنم روان می سوزد		شرحش چه دهم که بر چه سان می سوزد؟		از ناله چو چنگم رگ تن پی گسلد		وز گریه چو شمعم دل و جان می سوزد
دی چشم تو را سحر مطلق می زد		مگر تو ره گنبد ارزق می زد		تا داشتی آفتاب در سایه زلف		حان بر صفت ذره معلق میزد
گه شانه زبان در خم گیسوت کشد		گه آینه روی سخت در روت کشد		سرمه که بود که آید در چشمت؟		یا وسمه که او کمان ابروت کشد؟
در عشق اگر دمی قرارت باشد		با صحبت نیکوان چه کارت باشد؟!		سر تیز چو خار باش،تا یار چو گل		گه در بر و گاه در کنارت باشد
دل فصل ربیع را چو جان می داند		وز نغمه بلبل به عجب می ماند		این فصل خوش است لیک از صفحه گل		بلبل همه نانوشته بر می خواند
ای شب،نه ز زلف اوست بر پای تو بند		پس دیر و دراز درکشیدی تا چند؟		وی صبح، تو نیستی چو من عاشق و زار		من می گریم بس است باری تو بخند!
چون لشکر شه روی به راه آوردند		اسللم به تیغ در پناه آوردند		آن را که ز پیل رخ نمی گردانید		امروز پیاده پیش شاه آوردند
در دست غم تو بودم ای سرو بلند		شبها به امید روز شادی خرسند		محرومی دینه من از خدمت تو		صد ساله غمم ذخیره در پیش افکند
تا ظن نبری که شاه رنجور شود		یا راحت و صحت از تنش دور شود		گردی که از آن عارضه بر دامن اوست		چندان باشد که چشم بد کور شود
بر خوان امید فلک جامه کبود		یک گرده پر نمک چو رویت ننمود		وین قرص که در تنور گردون پخته ست		گرم است ولیکن نمکش نیست چه سود
دل گرچه هلاک جان و تن می خواهد		رسوایی کار خویشتن می خواهد		من فار غم از ملامت دشمن و دوست		خود حسن تو عذر دل من می خواهد
ترکم نقط غالیه پرورد نهد		تا داغ بلا بر دو رخ زرد نهد		گفتم که خطت خطاست گفتا به خطا		رسمی ست که ترک داغ بر درد نهد
گفتم که مگر دل نه چو دلدار آید		تا در غم و شادیی مرا یاد آمد		اکنون چو برون نهاد از دایره پای		بگذارم تا سرش به دیوار آید
این خط که همی رخ تو را آراید		طوطی ست که بر بوی شکر می آید		گر دل بخری،شکر فروشی،شاید		زان پیش که طوطی شکرت بر باید
چو شمع تنم ز دل به جان می آید		جانم به لب از تاب زبان می آید		زین آتش دل خوشم چنان می آید		کز آتش آب در دهان می آید
شیرین دهنش چو در سخن می آید		در شیوه گری شکن شکن می آید		می گوید چشمی که درو می نگرد		از حسرتش آب در دهان می آید
در مستی اگر زمن گناهی آید		شاید که دلت سوی جفا نگراید		چشمت به خمار عالمی بر هم زد		گر من گنهی کنم به مستی شاید
با خار قناعت ار بسازی یکبار		در هر قدمی برویدت صد گلزار		با خارکشان نشین که اندر دوسه روز		صد برگ بساخت گل از یک پشته خار
ای باد بیا و بوی گلزار بیار		دی بلبل مست ناله زار بیار		ای سبزه گرت ملک چمن می باید		پروانه مطلق ز خط یار بیار
کو پر می صافی مروق ساغر؟		کو سر ز می تا خط ازرق ساغر؟		من داد طرب بدادمی در بغداد		گر دجله شرابستی و زورق ساغر
هر حلقه زلفت زفن یکدیگر		هستند نهان در شکن یکدیگر		از بهر ربودن دل و غارت جان		کردند زبان در دهن یکدیگر
هر لحظه دلم به جست و جویی دیگر		باشد بر عشق ماهرویی دیگر		با یار چه خوش فتد برای دل او		بر سنگ غمش زند سبویی دیگر
تا چند ازین حبله و زراقی عمر		تا چند مرا جرعه دهد ساقی عمر		حقا که من از ستیزه جرعه غم		چون جرعه به خاک ریزم این باقی عمر
تو خرده بتا بر گل پژمرده مگیر		او مرده توست خرده بر مرده مگیر		از بهر نثارت طبقی زر دارد		بی خردگی ار چه می کند خرده مگیر
شاها به تو دارد همه آفاق نیاز		برخیز جهان بگیر و بخرام و بتاز		از هر طرفی که منزلی کوچ کنی		اقبال دو منزلت به پیش آید باز
اندر هوس تو صرف شد عمر دراز		در عشق تو کس نباشدم محرم راز		خود را ز تو در دلم بجایی است که من		گر می طلبش کنم نمی یابم باز
این دل که نگشت بر مرادی پیروز		با من به زبان حال گفت از سر سوز		دیدم شب غم به خواب،روز شادی		بس شب که بدین امید کردم تا روز
نامد دل ضایع شده با دست هنوز		بر تخت وصال دوست بنشست هنوز		آنانک شراب وصل با ما خوردند		هشیار شدند و ما چنین مست هنوز
ای دوست،قلم بر سخن دشمن کش!		وندر شب تاریک می روشن کش!		دیوانگیا، خیز و سر از جیب برآر!		عقلا، بنشین و پای در دامن کش!
در پیش کمان گروهه شاه قزل		خورشید به سجده اوفتد خوار و خجل		زیرا که نهند داغ کفرش بر دل		گر گویدمن از آتشم،او از گل
در عشق تو باز گفت نتوان کاین دل		چون است و [چسان] رنج کشد مسکین دل		گر حال دلم ندانی ای غافل یار		ور دانی و تن می زنی ای سنگین دل
معشوقه چو سر بکردبا باد چو گل		تن با همه کس به وصل درداد چو گل		چون غنچه کشیده داشت دامن یک چند		و امروز به دست هر کس افتاد چو گل
دوش از غم تو دیده به هم برنزدم		ور زانک زدم بدانک بی نم نزدم		زان بیم که دم تیز کند آتش دل		تا روز همی سوختم و دم نزدم
نه برگ شکایت از تو گفتن دارم		نه طاقت درد دل نهفتن دارم		آگنده چو غنچه گشتم از غم دریاب		کز تنگ دلی سر شکفتن دارم
از جور تو حال ارچه تبه می دارم		هم لطف تو را گوش به ره می دارم		در پرده به رسم دوستان می سوزم		وین حال ز دشمنان نگه می دارم
هر گز نفسی حکایت از تو نکنم		کازادی بی نهایت او تو نکنم		از دل نکنم شکایتی کز تو کنم		از دل کنم آن شکایت از تو نکنم
با گل گفتم چو سوی گلزار آیم		از عهد بد تو سست گردد رایم		گل سوی تو بنگرید دزدیده بگفت		بد عهدتر از خودت کسی بنمایم؟
گرچه همه جهد بندگی بنمایم		از عشق تو پیش کس زبان نگشایم		هم بر سر آب آید این قصه چو من		با آب دو چشم خویش می برنایم
ما خانه ز خانه قلندر کردیم		وز خاک در مصطبه افسر کردیم		لب بر لب ساغر چو صراحی جان را		خندان خندان فدای ساغر کردیم
می خواهم و مطرب و دلارام و ندیم		این است طبیعت من از چرخ مقیم		من می نخورم خوش نزیم، پس چکنم؟		دنیا گذران است و خداوند کریم
ماییم که رسم ملک جمشید نهیم		وز بهر ذخیره صیت جاوید نهیم		از جدی و حمل به بزم بریان سازیم		بر خوان حمل قرصه خورشید نهیم
ای دل مشو اندر خط این خوش پسران		هر عشوه که زلفشان فروشد مخر آن		این حلقه ما راست، مزن دست درین		وان رشته مو رُست منه پای بر آن
ای باد ز غصه ای که خون پا شد از آن		با یار مگو که تنگ دل باشد از آن		ور زلف همی پریشیش نر پریش		بر تازه گلش مزن که بخراشد از آن
گفتی چو بماندی از شراب آوردن		مستی به تو می نیست صواب آوردن		در ده که به مستان می ناب آوردن		گنجیست روان سوی خراب آوردن
بر طرف مه آن طره شبرنگش بین		صد تنگ شکر در شکر تنگش بین		در آتش رخ بی گنه آن هندو را		آویخته یارب دل چون سنگش بین
کو دیده که خون جگر آرم با او		یا صبر که روزی به سر آرم با او		کو شیفته ای و تیره روزی چون من		تا در غم او دمی بر آرم با او
ای زلف درازت اصل گمراهی ازو		در معرض فتنه مرغ تا ماهی ازو		بر خسته دلم که هست آگاهی از او		چندین چه کنی جور چه می خواهی از او
شاها،ملکان ملک سپارند به تو		وز بیم تو خان و مان گذارند به تو		تو کعبه اقبال جهانی لابد		شاهان زمانه روی آرند به تو
ای ورد ملایکه دعای سر تو		سر نیست زمانه را به جای سر تو		با دشمن تو نیام شمشیر تو گفت		سر دل من باد قضای سر تو
ای دوست نبودیم و نیم خوش بی تو		شد خود بلاکش بی تو		ایام به خیره خیره بر من بگماشت		چشمی و دلی پر آب و آتش بی تو
گر عارضه ای روی نمودت ای شاه،		خوش باش کزو نیافت نقصان به تو راه!		زین پس بودت فزونی حشمت و جاه		زیرا که پس از محاق بفزاید ماه
در ثورگه ست خانه طالع شاه		نشگفت اگر سیاه شد چهره ماه		این ست نشان آن که در خانه او		هر کس که زند طعنه بود روی سیاه
ای باغ وجود را عمارت کرده		رُمحَت سر بدسگال بار آورده		تو میوه ز فتح چین که بدخواهانت		از بار بریختند برناخورده
ای زلف توام در تب و تاب افکنده		بر بخت بدم چشم تو خواب افکنده		در دوستی تو کوری دشمن را		چون خال توام سپر بر آب افکنده
ای چشم من از سیم برت سیمابی		وی اشک من از پسته تو عنابی		در نرگس چشم تو عجب می مانم		کو تازه چگونه است بدین بی خوابی؟
ای دوست مرا به کام دشمن کردی		دشمن نکند آنچه تو با من کردی		تو سوخته خرمن دگر کس بودی		مانند خودم سوخته خرمن کردی
ای شمع تو صوفی صفتی پنداری		کاین شش صفت از اهل تصوف داری		شب خیزی و نور جهره و زردی روی		سوز دل و آب دیده و بیداری
ای غنچه گل سرشکفتن داری		وی نرگس مست میل خفتن داری		وی سوسن تر دراز کردی تو زبان		اندیشه راز عشق گفتن داری
نه زهره که از غمت بنالم به کسی		یا از تو شکایتی شکالم به کسی		جان رشوه دیده می دهد [اما] اشک		پیدا نکند صورت حالم به کسی
ای نوبت تو گذشته از چرخ بسی		بی نوبت تو مباد عالم نفسی		آوازه نوبتت به هرکس برساد		لیکن مرساد نوبت از تو به کسی
در ده می لعل لاله گون صافی		بگشای ز حلق شیشه خون صافی		کامروز برون ز جام می نیست مرا		یک دوست که دارد اندرون صافی
شخصی دارم دلی خراب اندر وی		جانی دارم هزار تاب اندر وی		در آرزوی روی تو دارم شب و روز		چشمی و هزار چشمه آب اندر وی
ای از تو بلند نام شاهنشاهی		بگرفته ز ماه دولتت تا ماهی		با عزم تو کاسمان به گردش نرسد		جز فتح و ظفر کرارسد همراهی؟
رویش نگر ار صورت جان می خواهی		وصلش طلب ار ملک جهان می خواهی		خط وی و اشک من ببین دور مشو		گر سبزه و گر آب روان می خواهی
رخساره نازنینت ای سرو سهی		هم نام سعادت است و هم روز بهی		پهلو که کند ازو چو زلف تو بهی؟		کورا نه چو خال تو بود روسیهی؟
ای خواجه سخن زیر و زبر می گویی		امروز بسی ز دی بتر می گویی		گفتی که به علم مرده را زنده کند		عیسی نکند آنچ تو خر می گویی
ای روی تو از لطافت آیینه روح		خواهم که قدح های خیالت به صبوح		در دیده کشم ولی ز خار مژه ام		ترسم که شود پای خیالم مجروح
باز آمدم از چشمه خواب ، کوزه تر در دستم		مرغانی می خواندند نیلوفر وا می شد کوزه تر بشکستم،		در بستم		و در ایوان تماشای تو بنشستم
